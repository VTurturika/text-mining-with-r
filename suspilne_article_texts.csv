"date_published","link","title","text"
"2024-11-02","https://suspilne.media/871605-v-irani-zaarestuvali-studentku-aka-rozdaglasa-na-teritorii-universitetu-na-znak-protestu/","В Ірані затримали студентку, яка роздяглася на території університету на знак протесту","В Ірані затримали жінку, б вона роздягнулася до спідньої білизна на території університету, ймовірно, на знак протесту проти жорстокого примусу до носіння хіджабу. Про це повідомляє Euronews з посиланням на Amnesty Iran. ""Влада Ірану повинна негайно і безумовно звільнити студентку університету, яку насильно заарештували 2 листопада після того, як вона зняла одяг на знак протесту проти жорстокого примусу до носіння хіджабу з боку охоронців в Ісламському університеті Азад у Тегерані"", — йдеться у повідомленні Amnesty Iran. Зазначається, що студентка роздягнулася після того, як охоронці університету принижували її через неправильне носіння хіджабу. Відео події, яке студенти зняли з вікон університетської аудиторії, швидко поширилося в соціальних мережах, викликавши значний резонанс. Багато користувачів висловили підтримку жінці, називаючи її вчинок сміливим і відважним. Інформації про особу затриманої наразі не оприлюднено. Керівник відділу зв’язків із громадськістю Ісламського університету Азад у Тегерані Сейед Амір Махджуб повідомив, що охоронці передали студентку поліції, заперечуючи факт фізичного приниження. За його словами, первинні розслідування показали, що жінка нібито страждає на психологічний розлад і перебувала в стані сильного стресу. Amnesty Iran у своєму пості на X закликала до негайного та безумовного звільнення затриманої, вимагаючи захисту від тортур та інших видів жорстокого поводження. Організація також висловила вимогу про надання їй доступу до сім'ї та адвоката. ""Звинувачення у побитті та сексуальному насильстві під час арешту мають бути незалежно й неупереджено розслідувані, а всі причетні повинні нести відповідальність"", — зазначили представники Amnesty. Раніше місцеві джерела повідомляли, що жінка була затримана агентами спецслужб і переведена в невідоме місце. За інформацією, яку опублікувала газета, пов’язана з університетом, її згодом направили до психіатричної лікарні. Читати ще Читати ще Афганські жінки провели акцію протесту проти Талібану"
"2024-10-28","https://suspilne.media/867387-papa-rimskij-francisk-ne-dozvoliv-zinkam-prijmati-san-diakona/","Папа Римський Франциск не дозволив жінкам приймати сан диякона","Синод єпископів Католицької церкви під керівництвом Папи Римського Франциска, що завершився у Ватикані, не ухвалив рішень щодо рівності. Зокрема, не було затверджено позицію з питань прийняття жінками сану диякона, участі одружених священників у служіннях та підтримки ЛГБТК+ спільноти. Про це повідомляють The Washington Post та ABC News. Зазначається, що у підсумковому документі Синоду, що відбувся 26 жовтня, йдеться про те, що ""питання доступу жінок до дияконського служіння залишається відкритим"". Диякони – це посада, яка передбачає багато функцій, схожих на ті, що мають священники, як-от проведення хрещення, вінчання та поховання. Водночас у Католицькій церкві вони не мають достатньо повноважень для того, аби служити меси. Як заявив кардинал Віктор Фернандес, Папа Римський Франциск виступає проти можливості для жінок бути дияконами, натомість він ""відкритий для додаткового вивчення цього питання"". Для вивчення питання створена спеціальна комісія, вона розглядає можливість розширення прав жінок у католицькій церкві. Але, за словами Фернандеса, члени комісії розглядатимуть лише те, як розширити владу жінок поза посадами служителів церкви. Для можливості висвячення їх у диякони “не настав момент”, вважає він. Пояснює це тим, що більшість жінок у католицькій церкві ""не просили й не бажали дияконату, який був би обтяжливим для їхньої мирянської праці"". Також Фернандес зауважив, що комісія розглядатиме лише те, як розширити владу жінок поза посадами служителів церкви. На його думку, для можливості висвячення їх у диякони ""не настав момент"". Наразі жінки не можуть отримувати вищі посади, але виконують значну частину роботи з управління католицькими лікарнями та школами. Водночас виконавча директорка Конференції жіночої ординації Кейт Макелві впевнена, що жінки у всьому світі відреагують на остаточні рекомендації ""з великим розчаруванням"". Вона визнала, що в Католицькій церкві відбувся певний “культурний зсув”, однак його швидкість надто повільна. Крім цього, в остаточні документи, ухвалені за результатом засідання Синоду, також не включили питання щодо ЛГБТК+ спільноти та служби одружених священників. Наразі в Католицькій церкві всі духовні посади обіймають лише чоловіки. Хоча понтифік створив дві комісії для вивчення питання про можливість жінкам стати дияконами, помітного прогресу в цьому напрямі поки що немає. Восени 2023 року Папа Римський Франциск заявляв, що не заперечує щодо того, щоб Католицька церква благословляла одностатеві пари. Читати ще Читати ще Папа Римський закликав католиків США голосувати ""за менше зло"" Читати ще Папа Римський перепросив за сленгове слово стосовно геїв"
"2024-10-07","https://suspilne.media/852625-minoboroni-vprovadzue-standarti-nato-sodo-gendernoi-rivnosti-u-zsu/","Міноборони впроваджує стандарти НАТО щодо гендерної рівності у ЗСУ","Міноборони планує провести гендерний аналіз та виявити інституційні перешкоди для впровадження програм рівності у лавах Збройних сил України. Про це повідомляє пресслужба українського оборонного відомства за результатами відвідування українською делегацією освітньої програми ""Змінотворці"". Зазначається, що у межах цієї ініціативи представники Міноборони взяли участь у міжнародному заході в Брюсселі, де обговорювалися питання інтеграції жінок у військову сферу. Серед учасників були представники Збройних сил Канади, Північного центру з гендерних питань у військових операціях (Швеція), відомств у сфері оборони Євросоюзу, а також провідних міжнародних організацій у сфері забезпечення рівних прав і можливостей чоловіків і жінок. За словами керівниці управління гуманітарного забезпечення Міноборони Діани Копаниці, програма ""Змінотворці"" надала ""унікальну можливість"" для обміну досвідом з партнерами НАТО. ""Ми не лише перейняли передові практики, але й поділилися власними напрацюваннями в умовах війни. Це допоможе нам ефективніше впроваджувати стандарти Альянсу, оптимально використовуючи потенціал як жінок, так і чоловіків у різних сферах оборони"", — сказала посадовиця. У Міноборони давали, що після повернення до Києва учасники заходу презентують отримані знання своєму оперативному керівництву. Зокрема, планується провести гендерний аналіз та виявити інституційні перешкоди для впровадження програм рівності. ""Змінотворці"" є спільною ініціативою Міноборони України та проєкту PROTECT2, який фінансується Міністерством національної оборони Канади та виконується Alinea International. Його мета — підтримка українського уряду у розбудові потенціалу інституцій та відомств оборонного сектору. За даними Міноборони станом на 1 квітня 2024 року в лавах ЗСУ перебувало 67 285 жінок, з яких 47 569 — військовослужбовиці, а понад 5 тисяч жінок перебували на лінії зіткнення. Читати ще Читати ще Трюдо офіційно підтвердив, що вперше в історії Канади Збройні Сили очолить жінка Читати ще США виділили українським бійчиням $7 млн на спорядження"
"2024-10-02","https://suspilne.media/848863-nastav-cas-dla-zinok-persa-zinka-prezidentka-meksiki-klaudia-sejnbaum-sklala-prisagu/","""Настав час для жінок"". Перша жінка-президентка Мексики Клаудія Шейнбаум склала присягу","У Мексиці у вівторок, 1 жовтня, склала присягу перша жінка-президентка країни, колишня мер Мехіко Клаудія Шейнбаум. Від України участь в інавгурації взяв голова Верховної ради Руслан Стефанчук. Про інавгурацію повідомляє Reuters. Шейнбаум пообіцяла захищати права жінок і гарантувати, що економіка Мексики залишатиметься безпечним місцем для міжнародних інвестицій. “Настав час трансформації, настав час для жінок. Я мама, бабуся, науковець і віруюча жінка, а відсьогодні, з волі мексиканського народу, президент”, — сказала Шейнбаум на церемонії в Конгресі Мексики. Як відзначає Reuters, Шейнбаум також використала свою першу промову на посаді глави держави, щоб відповісти на занепокоєння інвесторів після ухвалення масштабної судової реформи, яку просував її попередник Андрес Мануель Лопес Обрадор. Вона повторила, що центральний банк буде автономним, і сказала інвесторам: “Будьте впевнені, що інвестиції національних та іноземних акціонерів будуть у безпеці в нашій країні”. Шейнбаум також пообіцяла, що мексиканський нафтовий гігант — державна нафтова компанія Pemex — намагатиметься підтримувати щоденний видобуток нафти на рівні 1,8 мільйона барелів відповідно до поточного видобутку. Зазначається, що уряд Шейнбаум планує представити свій перший бюджет до 15 листопада. У післяобідній промові на історичній площі Зокало у столиці Шейнбаум дала 100 обіцянок — від розширення системи охорони здоров'я та освіти до будівництва 1 мільйона нових будинків, обмеження цін на ключові товари та направлення до Конгресу пакету реформ для боротьби з гендерним насильством та дискримінацією. Шейнбаум заявила, що оприлюднить цей пакет у четвер, і сказала, що він включатиме запропоновані зміни до Конституції, спрямовані на зменшення безкарності та захист жінок у країні, яка має один з найвищих у світі рівнів вбивств жінок. “Нашим орієнтиром є щастя і добробут людей, — сказала вона. — Я обіцяю вам продовжувати творити історію”. Як пише Reuters, попередній президент Мексики Лопес Обрадор, чий шестирічний термін повноважень почався наприкінці 2018 року, зумів подвоїти мінімальну заробітну плату в Мексиці, зменшити рівень бідності та безробіття, розширити базу соціальних програм і проконтролювати попереднє зміцнення песо. Ці успіхи підвищили його популярність і допомогли його протеже Шейнбаум здобути переконливу перемогу на червневих виборах, оскільки мексиканські президенти можуть перебувати на посаді лише один шестирічний термін. Однак Шейнбаум, яка пообіцяла “спадкоємність змін”, також успадкувала найбільший бюджетний дефіцит з 1980-х років і відставання в економічному зростанні. Експерти кажуть, що економіка Мексики потребуватиме податкової реформи для збільшення доходів, хоча Шейнбаум поки що виключила можливість радикального перегляду податкової системи. Замість цього вона заявила, що розглядатиме інші варіанти, в тому числі підвищення ефективності збору податків на митниці. Від України участь в інавгурації взяв голова Верховної ради Руслан Стефанчук “Взяв участь в інавгурації президентки Мексики Клаудії Шейнбаум. Під час розмови з новообраною главою мексиканської держави підкреслив, що присутність України на інавгурації є переконливим свідченням поваги до Мексики та вибору мексиканського народу”, — написав Стефанчук у Фейсбуці. Він додав, що підтвердив готовність України до активного розвитку українсько-мексиканського міждержавного діалогу та поглиблення співробітництва. Також сікер висловив переконання, що за президентства Клаудії Шейнбаум Мексика зробить відчутний внесок у досягнення в Україні справедливого і тривалого миру, який базуватиметься на основі поваги до Статуту ООН і міжнародного права. “Під час розмови відзначив натхнення, з яким пані президентка говорила про майбутнє мексиканських дітей у своїй інавгураційній промові. Сказав їй, що дуже хочеться, щоби завдяки спільним зусиллям наших країн агресор перестав вбивати українських дітей та викрадати їх, позбавляючи майбутнього”, — розповів Стефанчук. Він також закликав Мексику активно долучитися до реалізації Української Формули миру і запросив взяти участь у другому Саміті миру. У Мексиці на початку червня пройшли президентські вибори, і перемогу здобула кандидатка від керівної коаліції Клаудія Шейнбаум. Читати ще Читати ще Мексика запросила Путіна на інавгурацію нової президентки Читати ще Путін вирішив не їхати на інавгурацію президентки Мексики Раніше стало відомо, що команда новообраної президентки Мексики Клаудії Шейнбаум в координації з міністром закордонних справ Хуаном Рамоном де ла Фуенте почала розсилати запрошення президентам різних країн на інавгурацію Шейнбаум 1 жовтня. Одне з офіційних запрошень надійшло Володимиру Путіну. Українське посольство в Мексиці наголосило, що Путін є воєнним злочинцем, підозрюваним у викраденні українських дітей і депортації їх до Росії. Міністерство закордонних справ Мексики пізніше повідомило Reuters, що уряд надіслав запрошення всім країнам, з якими має міжнародні відносини, а також міжнародним організаціям, членом яких є Мексика. Згодом стало відомо, що Путін вирішив не їхати на інавгурацію президентки Мексики. МКС видав ордер на арешт Путіна минулого року, звинувачуючи його у воєнних злочинах, пов'язаних з незаконною депортацією сотень українських дітей до Росії після вторгнення РФ в Україну на початку 2022 року. Хоча Росія не є членом МКС, Мексика є учасницею цього суду. Читати ще Читати ще У Мексиці на виборах президента перемагає Клаудія Шейнбаум — попередні дані"
"2024-10-01","https://suspilne.media/848429-ak-rozpodilatimut-ucniv-na-predmeti-zahist-ukraini-mon-uhvalilo-zmini/","Як розподілятимуть учнів на предметі ""Захист України"" — МОН ухвалило зміни","Міністерство освіти і науки (МОН) України змінило порядок, як ділити класи на групи під час вивчення ""Захисту України"". Школярів 10-11 класів ділитимуть за кількістю, а не за гендером. Про це йдеться в повідомленні МОН та в наказі №1276 міністерства. Відповідно до нових правил, учнів і учениць 10-11 класів на уроках із ""Захисту України"" розподілятимуть у групи за кількістю — від 8 до 15 у кожній групі. Верховна рада України ухвалила закон № 3724-IX, який скасував гендерний розподіл для цієї дисципліни. ""Ці зміни дадуть змогу вчителям більше зосередитися на практичному навчанні в менших групах, а учням — незалежно від статі опанувати базові навички для життя, самозахисту та формування оборонної свідомості"", — аргументують у МОН. Відомство зазначило, що хоча нова навчальна програма ""Захисту України"" ще впроваджується — протягом 2024-2026 років, — проте заклади освіти, які ще викладають за старою програмою, теж мають відійти від гендерного поділу груп. Що відомо про оновлення дисципліни ""Захист України"" Наразі влада комплексно оновлює підхід до викладання ""Захисту України"" в 10–11 класах, раніше це були ""Захист Вітчизни"" та ""Допризовна підготовка"". У квітні 2024 року народна депутатка Інна Совсун розповіла в ефірі Радіо Культура, що в старій програмі існували два так званих навчальних плани – для хлопчиків і для дівчаток, де всі дівчата вчили медицину, а хлопчики маршували на шкільному майданчику. Натомість нова програма буде спільною для всіх, опановувати її будуть разом і незалежно від статі. Оновлена програма складається з 10 модулів і спрямована на розвиток практичних умінь. У її складі такі теми: домедична допомога; навички управління дронами; тактична медицина; радіозв’язок; сучасні технології, що відповідають реаліям воєнного часу. ""Програма також допоможе учням розвинути емоційну стійкість і вміння діяти в екстремальних ситуаціях"", — анонсували в Міносвіти. Кабінет міністрів у липні виділив 1,65 млрд гривень на закупівлю сучасного обладнання для оновленого шкільного курсу ""Захист України"". Ще 100 млн спрямовано на професійний розвиток вчителів. 13 серпня Міносвіти затвердило оновлену модельну навчальну програму ""Захисту України"". Читати ще Читати ще Як зміниться старша школа — роз'яснення Міносвіти Читати ще Проти 12-річної освіти в школі виступають 25% батьків, за лише 11% — КМІС"
"2024-09-02","https://suspilne.media/827259-v-ukraini-startuvav-pilotnij-proekt-z-pidgotovki-vodijok-vantazivok/","В Україні стартував пілотний проєкт з підготовки водійок вантажівок","2 вересня у чотирьох містах України розпочався пілотний проєкт з підготовки водійок вантажівок. Учасниці проєкту матимуть можливість безоплатно навчитися водінню вантажівки та працевлаштуватись. Про це повідомило Міністерство розвитку громад, територій та інфраструктури України. Зазначається, що метою проєкту є розширення професійного потенціалу жінок у сфері перевезень, зокрема залучення жінок до водіїв-далекобійників, через дефіцит кадрів. Проєкт передбачає навчання 100 жінок, після завершення курсу водійки отримають кваліфікацію та посвідчення категорії ""С"" або ""СЕ"". Також запланується працевлаштування 80 випускниць у компаніях, які долучаються до проєкту. Наразі щонайменше 10 компаній перевізників готові підтримати ініціативу та надати робочі місця для нових водійок вантажівок. ""Через повномасштабне вторгнення дефіцит водіїв вантажного транспорту на приватних підприємствах сягає близько 30%. Разом з тим, це одна з надзвичайно важливих професій як для доставки стратегічно важливих вантажів, так і для роботи економіки в цілому, адже логістика орієнтується саме на автомобільний транспорт"", — заявив заступник міністра розвитку громад, територій та інфраструктури Сергій Деркач. Наразі проєкт охоплює 4 міста: Київ, Тернопіль, Рівне та Хмельницький. Для участі у відборі потрібно до 26 вересня 2024 року заповнити анкету та пройти співбесіду. Читати ще Читати ще Жінки-водійки автобусів: в Україні запускають пілотний проєкт з навчання Читати ще Відкриття міжнародних автобусних маршрутів з Чехією спростили — Мінінфраструктури"
"2024-08-21","https://suspilne.media/818497-u-meksici-stvorat-perse-ministerstvo-u-spravah-zinok/","У Мексиці створять перше міністерство у справах жінок","У понеділок, 20 серпня, новообрана президентка Мексики Клаудія Шейнбаум оголосила про створення міністерства у справах жінок. Воно замінить Національний інститут жінок, який був створений у 2001 році. Про це повідомляє Mexico News Daily. ""Після глибокого аналізу думок колег і керівника інституту я прийняла рішення зробити Інститут жінок міністерством. Ми хочемо, щоб права жінок охопили кожен куточок країни"", — сказала Шейнбаум. Президентка також представила очільницю нового міністерства, нею стане 34-річна федеральна сенаторка та генеральна секретарка правлячої партії Морена, Сітлаллі Ернандес Мора. Сітлаллі Ернандес Мора зазначила, що створення першого в Мексиці міністерства у справах жінок допоможе встановити гендерну справедливість в країні, щоб дівчата та жінки мали більшу рівність і не були дискриміновані. Ернандес пообіцяла, що не залишить жодну жінку беззахисною. Серед тих, кому вона конкретно пообіцяла допомогти, були жінки, які працюють у сільському господарстві та на заводах у північній Мексиці. Вона додала, що очолюване нею міністерство розповсюджуватиме брошури про права жінок по всій Мексиці та працюватиме над боротьбою з гендерним насильством. Видання зазначає, що водночас уряд Шейнбаум зіткнеться з низкою проблем, пов'язаних з проблемами жінок, оскільки гендерне насильство — серйозна проблема в Мексиці. У 2023 році майже 3600 мексиканських жінок було вбито. Крім цього, в країні існує проблема з гендерним розривом в оплаті праці, на сьогодні він становить близько 15%. Читати ще Читати ще У Мексиці на виборах президента перемагає Клаудія Шейнбаум — попередні дані"
"2024-08-10","https://suspilne.media/810415-alzirska-bokserka-iman-helif-vigrala-olimpijske-zoloto-popri-genderni-superecki/","Алжирська боксерка Іман Хеліф виграла олімпійське ""золото"" попри гендерні суперечки","Алжирська боксерка Іман Хеліф, яка опинилася в центрі гендерних суперечок на Олімпійських іграх у Парижі, завоювала золоту медаль, ставши олімпійською чемпіонкою. Про це пише Sky News. Хеліф впевнено перемогла китаянку Ян Лю у фіналі змагань у жіночій напівсередній вазі, отримавши одностайне рішення суддів. Вона виграла всі три раунди за суддівськими записками, а після оголошення рішення обійняла свого тренера, який підняв 25-річну спортсменку на плечі та проніс по арені. ""Цілих вісім років я мріяла про це, і тепер я олімпійська чемпіонка та володарка золотої медалі"", — сказала Хеліф через перекладача. Коли її запитали про суперечки, вона відповіла журналістам: ""Це лише надає моїй перемозі особливого смаку через ті нападки, які на мене здійснювали"". ""Я повністю кваліфікована для участі в цих змаганнях. Я жінка, як і будь-яка інша жінка. Я народилася жінкою, живу як жінка і маю відповідні кваліфікації"", — додала вона. Хеліф була під пильною увагою після того, як її попередня суперниця відмовилася від бою через 46 секунд, стверджуючи, що це було для захисту її здоров'я через надто сильні удари алжирки. Деякі критики вважали, що Хеліф не повинна була брати участь у змаганнях через можливий підвищений рівень тестостерону, що може спричиняти додаткову силу та м'язову масу, потенційно створюючи небезпеку для суперниць. Читати ще Читати ще Міжнародний олімпійський комітет звинуватив Росію у гендерному скандалі на Олімпіаді-2024 — WSJ Раніше Хеліф та тайванську боксерку було відсторонено від участі в чемпіонаті світу минулого року, коли Міжнародна боксерська асоціація (IBA) заявила, що вони не пройшли тести на гендерну відповідність. Однак Міжнародний олімпійський комітет (МОК) назвав це рішення ""раптовим і довільним"" та заявив, що тести були вкрай недосконалими. МОК також відсторонив IBA через проблеми з управлінням та ймовірну корупцію та зв'язки з Росією. Представник МОК Марк Адамс зазначив, що всі боксери на Олімпійських іграх у Парижі відповідають критеріям відповідності, зокрема за гендером та віком, ""на основі їхнього паспорта"". Він також зазначив, що Хеліф та тайванська спортсменка Лін Ю-тінг вже багато років змагаються у жіночих категоріях, а алжирка також брала участь в Олімпіаді в Токіо. Дебати щодо Хеліф та інших спортсменів поновили дискусію щодо атлетів, які можуть мати різниці у статевому розвитку (DSD), коли гени, гормони та репродуктивні органи розвиваються інакше, ніж очікувалося. Чи мають Хеліф та Ю-тінг такі особливості, наразі невідомо. Читати ще Читати ще Медальний залік після 14-го дня Олімпіади-2024: на якому місці Україна Спортивна кар'єра Іман Хеліф До 2023 року Хеліф брала участь у трьох чемпіонатах світу й у 2022-му виграла першу медаль — ""срібло"". Для Хеліф бій проти Анджели Каріні на Олімпіаді-2024 був лише пʼятим у карʼєрі, що завершився достроково. За статистикою BoxRec, алжирка провела 46 поєдинків і виграла 37 із них. На думку МОК, Халіф і Лінь стали ""жертвами раптового й свавільного рішення IBA"" на чемпіонаті світу-2023, що було ухвалене ""без належної процедури"", та наголосив, що національні федерації мають домовитися про створення нової міжнародної федерації, аби бокс залишився в олімпійській програмі. Сам комітет змінювати правила посеред змагань без серйозних і науково обґрунтованих підстав не планує. Читати ще Читати ще ""Це неприпустимо"". Асоціація боксу Угорщини висловила офіційний протест через участь Іман Хеліф у Олімпіаді-2024"
"2024-08-07","https://suspilne.media/807887-urad-velsu-vperse-ocolila-zinka/","Уряд Вельсу вперше очолила жінка","У Сполученому Королівстві уряд Вельсу вперше в історії очолила жінка — Елунед Морган затверджена на посаді першого міністра Вельсу. Про це повідомляє ВВС. Зазначається, що Елунед Морган затвердили на посаді першого міністра Уельсу після голосування у валлійському парламенті Сенедді. Парламент відкликали з літніх канікул, щоб висунути її кандидатуру, після того як попередній глава уряду Вон Гітінг подав у відставку. Члени Сенедду мали змогу взяти участь у голосуванні віртуально, в тому числі з-за кордону. “Це найбільша честь у моєму житті — стояти сьогодні перед вами як перша жінка, яка стала першим міністром Уельсу”, — заявила Морган. Морган сказала, що вона з нетерпінням чекає того дня, коли “жінка, яка стане першим міністром, більше не буде надзвичайною, а нормальною частиною нашого політичного життя Уельсу”. Морган стала лідером валлійських лейбористів минулого місяця, з травня 2021 року вона обіймала посаду міністра охорони здоров'я, соціальної допомоги та валлійської мови. Кандидатура Морган була направлена королю, який дав своє схвалення, що дозволило новому першому міністру офіційно вступити на посаду, пише ВВС. Морган стала шостим першим міністром Уельсу. Морган подякувала Гітінгу за його службу, назвавши його “справжнім першопрохідцем” на “шляху до децентралізації” Уельсу. Гітінг був першим чорношкірим першим міністром Уельсу, нагадує ВВС. Раніше перший міністр Вельсу Воган Гітінг оголосив про свою відставку через чотири місяці після вступу на посаду. Це сталося після відставки трьох міністрів Вельсу і його головного юридичного радника, які також закликали Гітінга піти з посади. Як відзначає ВВС, Гітінг був втягнутий у суперечки з того часу, як він прийшов на посаду в березні, через питання щодо пожертви на кампанію у розмірі 200 000 фунтів стерлінгів від бізнесмена, засудженого за екологічні злочини. У своїй заяві про відставку Гітінг заперечив свою провину. Читати ще Читати ще Очільник МЗС Великої Британії обмірковує поїздку до Китаю у межах ""аудиту"" відносин — Bloomberg"
"2024-08-02","https://suspilne.media/805119-kozen-drugij-fop-u-2023-roci-stvorili-zinki-minekonomiki/","Кожен другий ФОП у 2023 році створили жінки — Мінекономіки","У 2023 році кожен другий ФОП був створений жінкою. Крім того, жінки очолювали кожну третю компанію, повідомила перша віцепрем’єр-міністерка - міністерка економіки України Юлія Свириденко. Відповідні дані Свириденко оприлюднила під час підведення підсумків подачі заявок на грантову програму “Створюй! для жінок-підприємиць, інформує пресслужба Мінекономіки. За словами Свириденко, під час війни жінки все частіше беруть на себе лідерство. “Торік кожен другий ФОП в Україні відкривала жінка. Кожну третю компанію очолювала теж жінка. Але при цьому гендерний розрив досі є щоденною реальністю багатьох українок. Наприклад, дослідження показують, що жінки частіше відкривають малі і мікробізнеси, а у розрізі середніх і великих підприємствах переважають все ж чоловіки-керівники чи власники"", — розповіла посадовиця. За словами міністерки, грантова програма “Створюй!” є важливим елементом урядової політики “Зроблено в Україні”, а також державної стратегії з подолання гендерного розриву в оплаті праці. Проєкт має бюджет у мільйон доларів і націлений на масштабування та розвиток малого і середнього бізнесу українок у сфері виробництва та переробки. Грантові кошти (максимальна сума — 15 тисяч доларів) переможниці програми зможуть витратити на придбання, доставку і монтаж виробничого устаткування, а також — не більше 30% гранту — на придбання програмного забезпечення і навчання. Через два місяці після отримання коштів жінки мають відзвітувати про витрачені кошти. ""Запит, який отримали у відповідь — вражає і ще раз доводить, що жінки прагнуть більшого. Наше завдання — створити умови, в яких кожне прагнення трансформуватиметься у нові бізнеси, що нині так необхідні економіці”, — сказала Свириденко. За її словами, до оргкомітету програми, яка стартувала наприкінці квітня, вже надійшло більше тисячі заявок від підприємиць з усієї України. Найбільша кількість заявок надійшла від власниць бізнесу із західного (41% від загальної кількості), центрального (18%) та північного (18%) регіонів України. Найменше — зі східного (14%) та південного (9%). 12% жінок, які подалися на програму, розвивають свій бізнес у сільській місцевості. Програма ""Створюй!"" започаткована Міністерством економіки України за фінансової підтримки UMAEF та за реалізації KSE Foundation. Впроваджується у партнерстві з AT “Ощадбанк”. Кошти для її реалізації є інвестицією Ukraine-Moldova American Enterprise Fund (UMAEF, раніше — Western NIS Enterprise Fund), що підтримує ініціативи з просування реформ в Україні та трансформаційні проєкти. Читати ще Читати ще В Україні відкривається більше нових бізнесів, ніж закривається — Опендатабот"
"2024-07-24","https://suspilne.media/797657-zinki-vodijki-avtobusiv-v-ukraini-zapuskaut-pilotnij-proekt-z-navcanna/","Жінки-водійки автобусів: в Україні запускають пілотний проєкт з навчання","В Україні за участі ООН запустять безплатний пілотний проєкт з навчання жінок-водійок міського та комунального транспорту. Про це повідомили у Міністерстві розвитку громад, території та інфраструктури. Зазначається, що реалізацією програми займатиметься Фундація інституційного розвитку за фінансової підтримки Швеції. ""Проєкт під назвою ""Розширення професійного потенціалу жінок у сфері пасажирських перевезень"" – це безоплатна програма для розвитку професійних навичок жінок. Фактично, це відповідь на дефіцит кадрів у сфері перевезень, спричинений повномасштабним вторгненням"", — йдеться у повідомленні. За словами заступника міністра розвитку громад, території та інфраструктури Сергія Деркача, це перша ініціатива відомства, спрямована як на подолання дефіциту кадрів, так і задля подолання стереотипів та упереджень щодо професій. ""За останніми даними, дефіцит водіїв автобусів у регіонах складає близько 30%, а це близько шести тисяч співробітників. Вдячний нашим партнерам з ООН за підтримку цієї ідеї та готовність разом реалізувати цей амбітний проєкт"", — сказав він. Серед ключових завдань ініціативи: створення нових робочих місць та можливості професійного розвитку жінок у сфері громадського транспорту відповідно до вимог транспортної реформи в Україні та європейських стандартів; розширення можливості працевлаштування жінок у сфері пасажирських перевезень; інтеграція стандартів дотримання прав жінок на комунальних підприємствах у сфері пасажирського транспорту. У межах проєкту також передбачено навчання жінок для отримання кваліфікаційної картки водія (код 95). Це документ, який підтверджує професійну компетенцію водія автобуса за європейським стандартом. Крім того, на пілотних комунальних підприємствах буде проведено цикл навчальних заходів щодо впровадження стандартів дотримання прав жінок на робочому місці, а також загального моніторингу дотримання прав жінок серед комунальних підприємств — учасників проєкту. За результатами цього моніторингу будуть надані рекомендації та план їх впровадження для забезпечення прав жінок на підприємствах у сфері транспорту. Читати ще Читати ще Як обміняти водійське посвідчення після 2 років його дії — пояснили в МВС Читати ще Гендерний розрив в оплаті праці планують скоротити на 5% за 7 років — Мінекономіки"
"2024-07-10","https://suspilne.media/787245-ssa-vidilili-ukrainskim-bijcinam-7-mln-na-sporadzenna/","США виділили українським бійчиням $7 млн на спорядження","НАТО виділять жінкам Збройних сил України понад 7 млн доларів на закупівлю спорядження — зокрема, понад 10 000 бронежилетів, комплектів форми, взуття. Про це написали Держдеп США та Міністерство оборони України. Про фінансування 9 липня оголосив держсекретар Сполучених Штатів Ентоні Блінкен після круглого столу НАТО ""Жінки, мир, безпека"". У США нагадали, що за рік до створення НАТО президент Штатів Гаррі Трумен підписав два документи: про дозвіл жінкам проходити військову службу в збройних силах Сполучених Штатів і про заборону сегрегації в ЗС США. ""І ми продовжуємо співпрацювати з жінками там, де тривають бойові дії, наприклад, у таких країнах як Судан і Україна"", — сказав держсекретар. Він зазначив, що часто українські жінки-військові не мають необхідного їм спорядження і змушені самі купувати відповідні комплекти. ""Надто часто українські військовослужбовиці не мають необхідного спорядження для задоволення своїх унікальних потреб в повному обсязі. (...) Ми аплодуємо кожному союзнику, який виступив, щоб допомогти в цій ініціативі [виділення коштів]"", — додав Блінкен. Міноборони України написало, що Україна з 2023-го вела перемовини з Північноатлантичного альянсу про фінансування жіночої військової форми та бронежилетів для ЗСУ. Станом на 1 червня в лавах українських ЗСУ працюють 67 285 жінок, з яких 47 569 — військовослужбовиці, а понад 5 тисяч жінок перебувають на лінії зіткнення. Читати ще Читати ще Жінки, які доглядають за військовими з важкими травмами. СУСПІЛЬНЕ | ЛЮДИ Читати ще ""Жінкам личить військова форма"": військовослужбовиці, які воюють на Запорізькому напрямку, отримали жіночу польову форму"
"2024-07-04","https://suspilne.media/782951-trudo-oficijno-pidtverdiv-so-vperse-v-istorii-kanadi-zbrojni-sili-ocolit-zinka/","Трюдо офіційно підтвердив, що вперше в історії Канади Збройні Сили очолить жінка","Вперше в історії Канади очільницею Збройних Сил країни стане жінка: начальником Штабу оборони призначать генерал-лейтенантку Джені Каріньян. Про це повідомив прем'єр-міністр Канади Джастін Трюдо. Прем’єр 3 липня оголосив про майбутнє призначення генерал-лейтенантки Дженні Каріньян, яка зараз є начальником відділу професійної поведінки та культури Національної оборони, на посаду начальника штабу оборони. Вона отримає звання генерала та замінить нинішнього начальника штабу оборони генерала Уейна Ейра, який йде у відставку зі Збройних сил Канади (CAF). “Я вітаю генерал-лейтенантку Дженні Каріньян з майбутнім призначенням. Протягом її кар’єри її виняткові лідерські якості, прагнення до досконалості та відданість службі були величезною цінністю для наших Збройних Сил. Я впевнений, що як новий начальник штабу оборони Канади вона допоможе Канаді стати сильнішою, безпечнішою та готовою долати виклики глобальній безпеці”, — наголосив Трюдо. Трюдо відзначив, що Каріньян стане першою жінкою в історії країни, яка очолить CAF. Її військова кар’єра на службі в Канаді та канадцях охоплює понад 35 років і включає командування двома бойовими інженерними полками та 2-ю канадською дивізією, де вона керувала понад 10 000 солдатів і очолила кризові операції під час ліквідації наслідків повеней у Квебеку. У 2008 році Каріньян стала першою жінкою в історії CAF, яка очолила бойовий підрозділ. Наступного року її направили ​​в Афганістан, також вона служила в Боснії та Герцеговині та Сирії. З 2019 по 2020 рік вона очолювала Місію НАТО в Іраку, допомагаючи зміцнити інститути безпеки Іраку та сили для боротьби з тероризмом і стабілізації країни. У 2021 році вона отримала своє нинішнє звання, і протягом останніх трьох років обіймала посаду начальника відділу професійної поведінки та культури Національної оборони. Каріньян отримала численні нагороди на знак визнання її самовідданої та виняткової служби, включаючи Медаль за заслуги та Хрест за заслуги. На своїй новій посаді начальника штабу оборони Каріньян контролюватиме поточні операції CAF у Канаді та в усьому світі, продовжуючи при цьому працювати над створенням інклюзивного середовища для військовослужбовців наших Збройних Сил, відзначив Трюдо. Раніше CBC News з посиланням на власні джерела повідомляли, що новим начальником Штабу оборони Канади вперше стане жінка. З часу заснування цієї посади у 1964 році її обіймала 21 людина, усі — чоловіки. Читати ще Читати ще У Канаді вперше призначать жінку начальником штаби оборони"
"2024-05-01","https://suspilne.media/736145-avstralia-vidilae-600-mln-proti-domasnogo-nasilla-ta-stezitime-za-internet-porno/","Австралія виділяє $600 млн проти домашнього насилля та стежитиме за інтернет-порно","Уряд Австралії 1 травня оголосив про 5-річну програму ""Вихід з насильства"", яка допомагатиме тим, хто рятується від домашнього насилля. На це уряд виділив 925,2 мільйона австралійських доларів ($600 млн). Також запровадять кримінальне покарання за порнографію, створену з ШІ. Про це йдеться на сторінці міністерки у справах жінок Кеті Галлагер, а також написав прем'єр-міністр Австралії Ентоні Албаніз у своєму X. В уряді розуміють, що жертви домашнього насилля інколи не можуть піти через фінансову незахищеність. У межах нової державної програми ""Вихід з насильства"" ((Leaving Violence Program) потерпілі зможуть отримати до 5000 австралійських доларів. З них 1500 — готівкою, решта — товарами та послугами, оцінкою ризиків та плануванням безпеки і направлення до інших основних служб. Ця підтримка розрахована на час до 12 тижнів. ""Насильство з боку інтимного партнера є проблемою масштабів епідемії в Австралії: чверть усіх австралійських жінок стикалися з ним протягом свого життя. Ми хочемо, щоб жінки знали: якщо їм потрібно піти, вони можуть собі дозволити піти"", — йдеться на сайті уряду. Програма створена в межах Національного плану Австралії з подолання насильства щодо жінок і дітей на 2022–2032 рр. ""Як кожен австралієць, і особливо жінки в країні, я засмучена кризою насильства чоловіків щодо жінок у цій країні. Це криза, і це національна ганьба. (...) Ми визнаємо, що багато проблем, з якими стикаються жінки, можна вирішити, якщо вони матимуть економічну безпеку, а покращення економічних можливостей жінок і надалі залишатиметься в центрі уваги нашого уряду"", — сказала міністерка Кеті Галлагер. А прем'єр Ентоні Албаніз уточнив інший момент — боротьбу з цифровими фейками в інтернет-порнографії. ""Ми будемо боротися з токсичними чоловічими екстремістськими поглядами щодо жінок в Інтернеті"", — написав він. Створення та розповсюдження матеріалів відверто сексуального характеру без згоди з використанням технології штучного інтелекту каратиметься серйозним кримінальним покаранням, заявив голова уряду. За його словами, такий контент є шкідливим для жінок і дівчат і до нього має бути нульова толерантність. Також Австралія попрацює, аби мінімізувати доступ дітей до матеріалів, що не відповідають їхньому віку. Як пише Reuters, рішення уряду відбулося як реакція на протести проти насильства: тисячі людей 27 квітня вийшли на вулиці проти насилля. За даними уряду, кожні чотири дні одна жінка гине від домашнього насилля. Читати ще Читати ще У Сіднеї чоловік з ножем напав на священника і парафіян під час богослужіння Читати ще За критику уряду в піснях репера Тоомаджа Салехі засудили до смертної кари в Ірані"
"2024-05-01","https://suspilne.media/735859-u-danii-zaprovadzuut-vijskovu-sluzbu-dla-zinok/","У Данії запроваджують військову службу для жінок","У Данії з січня 2027 року запроваджується військова служба. Призов буде збільшено до одинадцяти місяців замість чотирьох, щороку замість 4,7 тис. призовників буде зараховано до 7,5 тисяч. Про це повідомили у Міноборони Данії. ""Уряд і більшість партій представили нову модель призову, яка забезпечує збільшення кількості призовників і довшу службу. Крім того, більшість партій погоджуються запровадити повну гендерну рівність"", — йдеться у повідомленні Міноборони Данії. Щорічно буде набиратися до 7500 призовників. Вирішено відновити підготовку сержантів та лейтенантів строкової служби, щоб частина призовників мала можливість отримати практичний досвід управління. ""Призовники відіграватимуть центральну роль у розв’язанні завдань Збройних Сил і зміцнять можливість національної мобілізації в складній безпековій ситуації, яка, на жаль, виникає"", – сказав міністр оборони Троелс Лунд Поульсен. Підкреслюється, що є потреба в тому, щоб призов на військову службу став більш сучасним. Тому уряд вирішив запровадити повну рівноправність у військовій службі. Це означає, що призовом охоплюється вся молодь, незалежно від статі, і відтепер призов на військову службу здійснюватиметься на однакових умовах незалежно від гендеру. ""Є потреба в ширшій основі для набору, яка включатиме всі статі. Це дасть доступ до більшої кількості компетенцій і кращого вирішення завдань. Простіше кажучи, більш універсальний і більш повний захист. Ми досягаємо цього найкраще за умови повної рівності в призовних військах"", – заявив міністр оборони Троелс Лунд Поульсен. Читати ще Читати ще Пісторіус хоче повернути у Німеччині обов'язковий призов до армії — Der Spiegel Читати ще Читати ще У Латвії відновили обов’язковий призов на військову службу"
"2024-03-27","https://suspilne.media/715312-meta-i-google-obmezuvali-informaciu-pro-reproduktivne-zdorova-zvit/","Meta і Google обмежували інформацію про репродуктивне здоров'я — звіт","Центр протидії цифровій ненависті представив звіт, де йдеться, що цифрогіганти Meta і Google обмежують доступ до інформації про репродуктивне здоров’я в Африці, Азії та Латинській Америці. Зокрема, ці 2 компанії перешкоджають просуванню обізнаності про аборти та репродуктивні права. Про таке ідеться у звіті Центру (Center for Countering Digital Hate, CCDH). Звіт зробили у співпраці з міжнародною організацією MSI Reproductive Choices, яка займається просвітою з репродуктивного здоров'я. У доповіді ідеться, що Meta та Google обмежують рекламу про аборти, тоді як декілька просвітницьких платформ не в змозі протидіяти поширенню зловживань та дезінформації, які підривають доступ людей до послуг з репродуктивного здоров'я. Крім того, звіт стверджує, що Мета заробляє на антиабортній рекламі, яку розміщують американські активісти з метою утримати людей від абортів за кордоном. У Гані, Кенії, Мексиці, Непалі, Нігерії та В'єтнамі платформа Meta відхилила або видалила оголошення MSI Reproductive Choices. Причин чітко не пояснили: наприклад, були формулювання ""містить чутливий контент"" або ""контент, який стверджує або передбачає особисті характеристики"". Також у Непалі та В'єтнамі обмежували рекламу MSI. А Google Ads у Гані обмежував деяку термінологію, наприклад, ""варіанти вагітності"". У Кенії місцеві команди з репродуктивного просвітництва все частіше зазнають образ у Facebook і X. До прикладу, їх називають ""дітовбивці"". Команда MSI в Гані повідомила, що отримувала подібні повідомлення в TikTok. А компанія MSI у В'єтнамі заявила, що Facebook видалив рекламу, яка просувала інформацію про внутрішньоматкові спіралі та інші методи контрацепції. Разом із тим аналіз рекламної бібліотеки Meta в Гані та Мексиці показав, що компанія заробляла на антиабортній рекламі. Таку рекламу сукупно переглянули 1 млн разів за останні 5 років. Раніше Європейський Союз розпочав розслідування щодо гігантів у цифровому бізнес-секторі — щодо компаній Apple, Meta та Alphabet. Підозрюється, що вони порушили Закон про цифрові ринки (DMA). Якщо це доведуть, ЄС накладе на компанії штраф у 10% від прибутку та в разі повторних порушень — 20%. Читати ще Читати ще Цукерберг особисто ""вербує"" дослідників ШІ для роботи в Meta Читати ще Мін'юст США готується подати позов проти Apple через обмеження до iPhone Позиції Meta та Google The Guardian навів пояснення представників Meta та Google. Райан Деніелс із Meta сказав: ""Ми дозволяємо публікації та рекламу, що просувають медичні послуги, а також дискусії та дебати навколо них. Контент про репродуктивне здоров'я повинен відповідати нашим правилам, зокрема щодо рецептурних препаратів та дезінформації, а реклама, що просуває товари чи послуги з репродуктивного здоров'я, може бути орієнтована лише на людей віком від 18 років"". У Google сказали, що звіт CCDH не містить жодного прикладу контенту, що порушує політику на платформі Google чи прикладу непослідовного дотримання політики."
"2024-03-14","https://suspilne.media/705244-u-danii-prizivatimut-zinok-na-strokovu-sluzbu-v-armii-dla-gendernoi-rivnosti/","У Данії хочуть призивати жінок на строкову службу в армії для ґендерної рівності","Уряд Данії планує запровадити обов'язкову військову службу для жінок. Нині вона має добровільний характер. Про це заявила прем'єр-міністерка Данії Метте Фредеріксен, пише Еuractiv. Відповідну заяву прем'єр-міністр Метте Фредеріксен зробила у рамках презентації плану, який передбачає збільшення видатків на оборону на 40 мільярдів данських крон упродовж наступних п'яти років. Зазначається, що у такий спосіб Данія планує збільшити кількість молодих людей в армії. Минулого року близько 4700 данців проходили військову службу – чверть із них жінки. За допомогою нового законопроєкту уряд Данії сподівається збільшити кількість призовників щонайменше до 5000 на рік. ""Ми пропонуємо повну гендерну рівність. Ми любимо хвалитися, що в Данії всі рівні. Але тільки данські чоловіки, наприклад, зобов'язані брати участь у Дні Збройних Сил. Жінки мають можливість зареєструватися і згодом стати призовниками. Але і тут є різниця в умовах. Чому має бути так? Ми не сумніваємося, що гендерна рівність сприятиме створенню більш сучасної та різнопланової оборони, яка відображатиме час, у якому ми живемо"", — сказала прем'єр-міністерка Данії Метте Фредеріксен. Влада також планує збільшити термін термінової служби для чоловіків і жінок з чотирьох до одинадцяти місяців. Данія є членом НАТО та союзником України, якій надає військову допомогу. Що відомо про призов жінок в арміях ЄС Наразі жодна держава-член ЄС не має обов’язкової військової служби як для чоловіків, так і для жінок. Кілька держав-членів ЄС, такі як Греція, Австрія, Фінляндія, Литва та Естонія, зберігають обов’язкову військову службу для чоловіків. Норвегія та Швеція найближче до гендерно нейтральної служби, оскільки всі громадяни старше певного віку повинні зареєструватися та з’явитися на службу, але процедури відбору часто призводять до того, що жінок призивають набагато менше, ніж чоловіків. Тим часом у Греції консервативний уряд вперше розглядає можливість дозволити жінкам добровільну службу. Виступаючи з нагоди Міжнародного жіночого дня, міністр оборони Нікос Дендіас заявив, що трохи згодом оголосить про новий план модернізації збройних сил, натхненний фінською моделлю. Читати ще Читати ще Як військовий призов для жінок працює у світі"
"2024-03-08","https://suspilne.media/699804-e-bojovi-profesii-aki-buli-nedostupni-dla-zinok-anastasia-nenka-pro-ikzc-gendernu-politiku-ta-standarti-nato/","""Є бойові професії, які були недоступні для жінок"": Анастасія Ненька про діяльність ІКЖЦ та гендерну політику","Інформаційно-консультативний жіночий центр (ІКЖЦ) протягом майже 30 років займається гендерним питанням в Україні та забезпеченням рівності можливостей. Суспільне поговорило з директоркою ІКЖЦ Анастасією Ненькою про співпрацю зі Збройними силами, про жінок у війську та про роботу з постраждалими від сексуального насильства під час війни. Чим займається Інформаційно-консультативний жіночий центр? Організації в цьому році виповнюється 29 років. Ключова місія — дії, в тому числі на рівні держави, для забезпечення рівних прав і можливостей чоловіків і жінок. Я на можливостях наголошую, тому що з правами більш-менш зрозуміло, а з можливостями навіть для правників та правниць, які мають юридичну освіту, розшифровка десь на теоретичній базі лишається. У нас є такі напрямки як навчання, адвокація, дослідження. Ми активно співпрацюємо з центральними органами виконавчої влади, з місцевою владою. Коли і як ви долучились до організації? У 1995-му я створила організацію Молодіжний рух за гендерну рівність ""ВПЕРЕД"". Я тоді ще навчалася в дев'ятому класі. Скористалася пільгами — безоплатною реєстрацією для тих, хто створює організацію в віці 14-16 років. Можливо, слово гендер тоді у 80-х не вживалось, але я точно розуміла, на собі відчувала ці речі: я просто батькам задавала питання: наприклад, чому я не можу лобзиком працювати, про шкільні уроки праці… Директор моєї школи був дуже добре налаштований: індивідуально він мені дозволив відвідувати, але це було не системно, тобто я могла обирати, де мені більш подобається. Офіційно долучилась (до ІКЖЦ — ред.) в 2017-му році, директоркою ми не поспішали переоформлювати документи: це скоріше частина технічна, але напевно років шість-сім можна вважати, що вже повністю займаюся діяльністю організацією. Директорка Інформаційно-консультативного жіночого центру Анастасія Ненька У мене є чітке бачення: нерозуміння і не впровадження принципів гендерної політики — це створення прокрустового ліжка для громадян і громадянок. Комусь воно може підійти, але здебільшого, ні. Держава у нас стає розбійником виходить несвідомо: просто забули спитати і у чоловіків, і жінок. Наша задача — м'яко дати розуміння цього. Які запити організація зараз переважно отримує від представників сектору безпеки і оборони? Більшість запитів — пояснити, що таке гендерна політика. Створюється система радників і радниць з гендерних питань, і людям важливо розуміти, чим вони займаються. Який є прогрес щодо гендерної рівності у сфері безпеки і оборони? Є бойові професії, які раніше були недоступні для жінок. З 2014-го, жінки, які, наприклад, виконували роботу снайперок, або обіймали будь-яку саме бойову посаду, не могли бути офіційно оформлені за нею. А це, зокрема, — інші пільги, інші виплати, інші соціальні статуси. Здається, у 2019 році перелік бойових посад, які можуть обіймати жінки, доповнили. Це звичайно дало поштовх для деяких з них повернутися у сектор безпеки і оборони. Конкретний приклад з ДСНС — посади, пов'язані з хімічною небезпекою, з зануренням. Є жінки, які мали намір займатись цією сферою, але їх тоді не допускали до неї. І ось дізнавшись, що тепер ті посади доступні, вони оновили знання і повернулися в ДСНС. ІКЖЦ розробив ""Солдатську картку"" про гендерну рівність у ЗСУ. Для чого вона потрібна? Тиждень тому, коли ми нарешті підписали меморандум з Департаментом головної інспекції дотримання прав людини національної поліції, вони попросили, щоб ми таку картку зробили й для них. А першу таку картку — про те, що таке гендерна рівність, що таке дискримінація, ми зробили ще у 2018-му. Поширювали її через Генштаб, безпосередньо у військових частинах. Побачили, що інформація чудова, але незручно її носити. І наступного року ми зробили рівно по розміру військового квитка ще одну картку. Трошки доповнили зміст, але друга картка була видана з моментів практичності: там теж є контакти, є інформація. Там ми вже зробили великий наклад: мені здається, це вже було точно понад 150 тисяч. Якою є позиція ІКЖЦ щодо мобілізації жінок? Ми в організації це питання не обговорювали, тож висловлю свою позицію. Мені подобається ідея добровільного доєднання до лав ЗСУ і чоловіків, і жінок. В 2022-му році в січні я робила все для того, щоб піти в військкомат. Я пройшла обстеження, отримала дозвіл на зброю. Мій військкомат працює у вівторок і четвер до другої дня і я дуже запам'ятала це, тому що 22-го телефоную, 40 хвилин лишається, там треба було фотографії зробити: Кажу: “мені показує навігатор 20 хвилин, я до вас їду, ви мене почекаєте?” Він каже: “Давайте 24-го о 9 ранку”. Я не є експерткою у військовій справі, але я управлінка з досвідом. Я точно знаю, що ефективними є ті, хто мають глибоку експертизу на своїх місцях. Тому, думаю, що перші, хто може потрапити на свої місця в армії, це ті, хто йдуть зі своєї волі. Якщо говорити про реалії, то, власне, в Україні доглядовою працею займаються переважно жінки. Саме тому, думаю, до них не застосовуються жорсткі мобілізаційні заходи, як до чоловіків. ІКЖЦ також займається документуванням фактів сексуального насильства. Які заходи ви проводите? Зроблю ремарку, що мова йде конкретно про сексуальне насильство, пов'язане з конфліктом (СНПК). Іншими видами насильства, зокрема і гендерно зумовленого, ми не займаємось. У 2015 році ми мали нагоду поспілкуватися з 38 жінками, які погодились про це поговорити. Для нас це було важливо, бо відмінність СНПК від інших видів сексуального насильства в тому, що це не лише зґвалтування. Це і примусове оголення, і примус до того, щоб спостерігати чи слухати, як відбувається насильство з іншими. Це примусова вагітність, примусовий аборт, примусовий шлюб. Одна справа прочитати про це у міжнародному протоколі, а інша — подивитися, як ми можемо ідентифікувати це в наших реаліях. Ми думали, як можна реагувати на цей ганебний злочин. Інструментів було мало. На превеликий жаль, до повномасштабного вторгнення будь-які нормативно-правові документи, пов'язані з реагуванням на воєнні злочини, не могли мати таке трактування, оскільки воєнного стану не було. Він був кілька місяців в кількох областях. ""Є бойові професії, які були недоступні для жінок"": Анастасія Ненька про ІКЖЦ, гендерну політику та стандарти НАТО. Засновниця Інформаційно-консультативного жіночого центру Олена Суслова та іракська правозахисниця Надія Мурад. Фото зі сторінки ІКЖЦ у Facebook Ми слідкували за тим, як реагують на ці злочини в інших державах, де була війна, вивчали їх досвід. Знайшли роботу, за яку Надя Мурат і Денис МуквегеНадя Мурад — іракська правозахисниця, Денис Муквеге — конголезький гінеколог. Премія присуджена за боротьбу з сексуальним насильством у збройних конфліктах у 2018-му отримали Нобелівську премію. Це, власне, етичний кодекс поводження з постраждалими від СНПК. Прочитавши його, зрозуміли: маємо навчати тих, хто може працювати з людьми, які постраждали від СНПК, або з тими, кому може стати відомо про такі випадки. Розповідати, як їм діяти, щоб уникнути повторної травматизації, або принаймні її зменшити. Ми є членами міжвідомчих регіональних груп, які займаються питаннями СНПК. Наш внесок — максимально поширити, знайти доступну мову, легкі алгоритми. Навчати на реальних кейсах, про які нам відомо. І до речі, ця практика дає змогу аналізувати процедури, які існують при розгляді інших видів сексуального насильства. Тому що ми бачимо, ці практики, не те що не працюють, а створюють велику повторну травматизацію. Чи працюєте ви з закордонними організаціями? Звичайно. Хочу відзначити герцогиню Люксембургу (велика герцогиня Люксембургу Марія Тереза — ред.). Вона опікується питаннями постраждалих від СНПК. У неї є ініціатива Stand Speak Rise Up. Латвійська організація ""МАРТА"". Вони працюють з постраждалими від насильства. Вони теж активно зреагували після повномасштабного вторгнення і зараз досі підтримують. Об'єднані жінки-методистки — це релігійне об'єднання, але одна з його учасниць, ще й учасниця регіональної платформи ""Жінки. Мир. Безпека"", яку ми спільно організували у 2015-му. Вони теж нас підтримують в контексті роботи з СНПК. Ще WAVE (""Жінки проти насильства Європи”). Допомога цієї організації неймовірна. Також наша організація є членами мереж Action Network (підтримується міністерством закордонних справ Німеччини) і GIZ — це мережа жінок-миротвориць. ""Є бойові професії, які були недоступні для жінок"": Анастасія Ненька про ІКЖЦ, гендерну політику та стандарти НАТО. Директорка ІКЖЦ Анастасія Ненька та міністерка економічного співробітництва і розвитку Німеччини Свенья Шульце. Фото надане Анастасією Ненькою Також брала і збираюся брати участь у Комітеті зі справ жінок. Ці зустрічі відбуваються в Нью-Йорку. Я на них завжди говорю про те, яка нам потрібна допомога, і про те, що нам потрібна зброя. Наша сила в тому, щоб давати розуміння важливості допомоги України. І ми це доносимо. Читати ще Читати ще Рада прийняла за основу законопроєкт щодо посилення соцзахисту військових. Окремим пунктом виділено недопущення сексизму Читати ще Жінки на посадах журналісток становлять 77%, при цьому керівні посади у медіа обіймають 52% — дослідження"
"2024-03-08","https://suspilne.media/701262-ponad-45-tisac-vijskovosluzbovic-v-ukraini-zrostae-cislo-zinok-u-zsu/","Понад 45 тисяч військовослужбовиць. В Україні зростає число жінок у ЗСУ","Чисельність жінок у Збройних Силах України продовжує збільшуватися. Станом на січень 2024 року в українській армії служать 45 587 військовослужбовиць. Це на 2 108 військову більше ніж у жовтні 2023 року. Про це повідомляє Military Media Center. 13 487 жінок мають статус учасника бойових дій. За даними Military Media Center, понад 4 тисячі жінок-військових перебувають в районах проведення бойових дій. Загальна кількість жінок, які працюють і служать у ЗСУ, станом на 2024 рік становить понад 62 тисячі. У 2014 році загальна кількість жінок у ЗСУ становила понад 49 тисяч. Із них військовослужбовиць було 16 557. 8 березня у світі відзначають Міжнародний день боротьби за права жінок і міжнародний мир. Читати ще Читати ще Жінки у війську: офіцерка ЗСУ розповіла про гендерні упередження, виклики та жіночий батальйон"
"2024-03-08","https://suspilne.media/701176-u-danii-zaraz-bilse-statuj-mificnih-zviriv-i-konej-niz-zinok-v-uradi-hocut-vipraviti-situaciu/","У Данії зараз більше статуй міфічних звірів і коней, ніж скульптур жінок. В уряді хочуть виправити ситуацію","У Данії встановлять більше статуй жінок, оскільки зараз, за даними данського уряду, лише 31 з 321 статуї і погруддя в данських містах є жіночими. Зокрема, у Копенгагені менше статуй жінок, ніж статуй ""міфічних тварин"". Про це пише The Guardian. Міністр культури країни Якоб Енгель-Шмідт заявив, що в столиці Данії ""більше статуй міфічних звірів і коней"". Так, лише п'ять зі 101 статуї в Копенгагені зображують жінок. 26 статуй присвячені тваринам і 70 — чоловікам. Енгель-Шмідт пообіцяв витратити до 50 млн данських крон на виправлення цього дисбалансу. Він створить комітет, який запропонує нові пам'ятники жінкам. Комітет сформують із експертів, які визначатимуть ключових жінок данської історії та пропонуватимуть відповідні місця для встановлення їхніх пам'ятників. Комітет також має стати ""натхненням для майбутніх проєктів"", спрямованих на боротьбу з історичною нерівністю в міському просторі, щоб гарантувати, що пам'ятники створюються і розповсюджуються ""на науковій основі"". ""Цифри майже говорять самі за себе: лише 31 з 321 статуї і погруддя в містах є жіночими, а в Копенгагені більше статуй міфічних тварин, ніж жінок. Це повне божевілля. Невже це те дзеркальне відображення, в якому виросте наступне покоління?” — заявив Енгель-Шмідт. Він нагадав, що чимало важливих досягнень у суспільстві є заслугою жінок. Тож, за його словами, суспільству потрібні рольові моделі, на які можна рівнятися і які дають розуміння спільного минулого. Енгель-Шмідт, який має тримісячну доньку, розповів, що ще до народження дитини, гуляючи Копенгагеном, він помітив, що більшість скульптур — це чоловіки, коні та міфічні тварини. Це змусило його занепокоїтися, що майбутні покоління будуть думати, що Данія була створена лише чоловіками. ""Як міністр культури я помітив, що у нас є проблема з представництвом жінок у Данії, як у бізнесі, так і в мистецтві, і це було одним з моїх головних фокусів протягом останнього року"", — наголосив міністр. Серед жінок, яким нещодавно встановили пам'ятники, — акторка Бетті Нансен, яка померла у 1943 році, та письменниця Лізе Ньорґаард, яка померла минулого року у віці 105 років. Їхні пам'ятники стоять у Копенгагені та Роскілле. Енгель-Шмідт, який закликає громадськість подавати ідеї, запропонував, щоб наступними жінками, які будуть вшановані, стали кондитерка Карен Вольф, перша жінка-лікарка Данії Нільсіне Нільсен і Боділ Бегтруп — перша жінка-посол країни і член комітету, який вів переговори про декларацію прав людини ООН в 1948 році. Це, за його словами, ""три жінки, чиє місце в історії було проігнороване"". Відповідаючи на запитання, чи будуть нові статуї представляти різні постаті, в тому числі гренландських жінок, він сказав, що ""відкритий до цього"", але вибір буде зроблений експертами на основі академічних досліджень. Читати ще Читати ще Права жінок на часі: 8 фільмів про жіночу емансипацію"
"2024-02-23","https://suspilne.media/691576-rada-prijnala-za-osnovu-zakonoproekt-sodo-posilenna-soczahistu-vijskovih-okremim-punktom-vidileno-nedopusenna-seksizmu/","Рада прийняла за основу законопроєкт щодо посилення соцзахисту військових. Окремим пунктом виділено недопущення сексизму","Верховна рада України 22 лютого прийняла за основу законопроєкт №10313 ""Про внесення змін до деяких законів України щодо забезпечення прав військовослужбовців та поліцейських на соціальний захист"". За законодавчу ініціативу зі скороченням строку її підготовки 271 нардеп. Документ розробляла депутатська група спільно з представниками Міністерства оборони. Про це повідомляє пресслужба українського оборонного відомства. ""Законопроєкт, який проголосовано, вкрай важливий для війська. В ньому закладено дуже багато норм, що стосуються і соціального забезпечення, і питань забезпечення гендерної рівності, і охорони здоров’я"", — сказала заступниця міністра оборони України Наталія Калмикова. У разі остаточного ухвалення парламентом, законопроєкт передбачить низку пільг для військовослужбовців і спробує розв’язати певні проблемні питання соціальної сфери в українській армії. Зокрема йдеться про: надання можливості для жінок отримання одноразової відпустки при народженні дитини зі збереженням грошового забезпечення у повному розмірі; встановлення можливості для поранених військовослужбовців на підставі рішення ВЛК перебувати на лікуванні за кордоном понад чотири місяці за такої потреби; встановлення норм, що стосуються недопущення порушень, пов’язаних з дискримінацією за ознакою статі чи сексуальними домаганнями; вирішення питань забезпечення кадрами у капеланській службі, з наданням дозволу брати цивільних на посади військових капеланів. Також законодавча ініціатива запроваджує нові повноваження для держорганів з питань гуманітарної допомоги щодо обов’язкової перевірки її якості. ""Зокрема тієї, яка надається для Сил оборони – та встановлення відповідальності за невиконання заходів офіційного контролю щодо якості товарів (предметів) гуманітарної допомоги"", — йдеться у повідомленні. У Центрі з прав людини ZMINA зазначили, що у відповідному документі недопущення порушень, пов’язаних з дискримінацією за ознакою статі чи сексуальними домаганнями, визначені ""окремим пунктом"". ""Так, автори документа пропонують у розділ щодо загальних обов’язків військових у Статуті внутрішньої служби Збройних сил України додати згадку про сексуальні домагання та дискримінацію за ознакою статі. Також хочуть, щоб службове розслідування, пов’язане з дискримінацією за ознакою статі та сексуальним домаганням, проводила спеціальна комісія. До її складу мають увійти представники обох статей у рівному співвідношенні"", — йдеться у повідомленні. У травні 2023 року тодішня заступниця міністра оборони Ганна Маляр повідомляла, що у Збройних силах України служить 42 тисячі жінок-військовослужбовиць, а разом з цивільними працівницями — 60 тисяч. З них 5 тисяч на передовій. Наприкінці червня 2023 року Сергій Наєв, який на той час обіймав посаду командувача Об’єднаних сил ЗСУ, інформував, що від початку повномасштабної війни Росії проти України до лав українського війська за власним бажанням було призвано понад 11 тисяч жінок. Читати ще Читати ще Рада проголосувала за законопроєкт про демобілізацію строковиків Читати ще ""Не втома від війни, а страх"" — Олена Риж про настрої серед цивільних, бій під Авдіївкою та службу в 47-й бригаді"
"2024-02-23","https://suspilne.media/690764-kapelansku-sluzbu-suhoputnih-vijsk-ocolila-polkovnica-larisa-polanska/","Капеланську службу Сухопутних військ очолила полковниця Лариса Полянська","Капеланську службу Командування Сухопутних військ ЗСУ очолила полковниця Лариса Полянська. Про це повідомили у пресслужбі Сухопутних військ ЗСУ. Особовому складу новопризначену очільницю капеланською служби представив командувач Сухопутних військ ЗСУ генерал-лейтенант Олександр Павлюк. У Сухопутних військах наголосили, що це важливий крок щодо впровадження гендерної політики для українського війська. 22 січня 2021 року був зареєстровано законопроєкт ""Про Службу військового капеланства"", який став результатом співпраці представників ЗСУ, Нацгвардії, Держприкордонслужби, церков та релігійних організацій, а також депутатів різних фракцій. 19 березня 2022 р. Закон ""Про Службу військового капеланства"" набрав чинність. Служба військового капеланства ЗСУ — це структурний підрозділ Апарату Головнокомандувача Збройних Сил України, на який покладається реалізація конституційного права на свободу світогляду та віросповідання, організацію заходів для задоволення духовно-релігійних потреб військовослужбовців, працівників Збройних Сил України та членів їхніх сімей у мирний та воєнний час. Читати ще Читати ще ""Джерело сили – це Господь і воїни"": капелан Нацгвардії з Кіровоградщини Читати ще Читати ще У школі Тернополя почав працювати капелан"
"2023-12-19","https://suspilne.media/642898-zinki-na-posadah-zurnalistok-stanovlat-77-pri-comu-kerivni-posadi-u-media-obijmaut-52-doslidzenna/","Жінки на посадах журналісток становлять 77%, при цьому керівні посади у медіа обіймають 52% — дослідження","Загалом у медійних компаніях в Україні працюють близько 53% жінок та 47% чоловіків. Творчою діяльністю переважно займаються жінки, тоді як більше чоловіків обіймає керівні посади. Про це говорили на презентації результатів першого в Україні дослідження ""Гендерний профіль українських медіа"", проведеного громадською організацією ""Жінки в медіа"" спільно з Національною радою України з питань телебачення та радіомовлення. Як зазначила аналітикиня дослідження та членкиня ГО ""Жінки в медіа"" Зоя Красовська, результати дослідження не свідчать про те, що журналістика є жіночою сферою, адже загалом населення України, за даними Держкомстату, приблизно у таких пропорціях і представлено: близько 54% жінок проти 46% чоловіків. Водночас Красовська наголосила, що жінки переважно обіймають творчі посади ""низової ланки"" і менше залучені до ухвалення певних стратегічних рішень, аніж чоловіки. Серед журналісток — жінок 77%, серед ведучих — 62%. 54% жінок також обіймають посади у сфері маркетингу та PR. Водночас чоловіки переважають на посадах технічного персоналу та програмної служби: 70% та 60% відповідно. Читати ще Читати ще Гендерний розрив в оплаті праці планують скоротити на 5% за 7 років — Мінекономіки Найбільш представленою за віком у медіа є група 35-60 років. При цьому чим молодша вікова група, тим більшим є представлення жінок. У старших групах керівників більше чоловіків. Крім того, результати дослідження свідчать, що серед співробітників, які проходять навчання та підвищення кваліфікації, жінки становлять 59%, чоловіки — 41%. Також у ГО ""Жінки в медіа"" наголосили, що у 34% медіа немає формалізованої жодної політики рівності. 68% компаній не мають посадової особи, консультанта або механізмами щодо звернень у випадку порушень політик рівності, 18% — мають, ще 14% — не знають про наявність чи відсутність такого механізму в редакції. Жінки на посадах журналісток становлять 77%, при цьому керівні посади у медіа обіймають 52% — дослідження. Фото: Анастасія Ізвощікова / Суспільне Дослідження проводилось шляхом анкетування. Загалом було опитано представників 206 медійних компаній, загальна кількість працівників яких становить 4820 людей. Читати ще Читати ще Жінки, які служать у ЗСУ, повинні мати рівні права та можливості із чоловіками — Калмикова Читати ще В українських органах прокуратури проведуть гендерний аудит — Офіс генпрокурора"
"2023-11-23","https://suspilne.media/623975-edina-na-vsu-mikolaivsku-oblast-divcina-vibuhotehnik-rozpovila-pro-svou-nebezpecnu-robotu-suspilne-ludi/","Єдина на всю Миколаївську область: дівчина-вибухотехнік розповіла про свою небезпечну роботу. СУСПІЛЬНЕ | ЛЮДИ","Олександра Лавриненко — єдина на всю Миколаївську область дівчина-вибухотехнік у Нацполіції регіону. З 2020 року спеціалістка працювала в поліції кінологом. За місяць до повномасштабного вторгнення вступила до лав вибухотехнічної служби, де зараз і служить на посаді старшої інспекторки. Про російські обстріли, боєприпаси, бойові елементи снарядів та іншу небезпечну роботу 27-річна Олександра розповіла кореспондентам Суспільного. Читати ще Читати ще Як військова служба змінює музикантів. СУСПІЛЬНЕ | ЛЮДИ Читати ще ""Бути десантником — це дуже елітно"". Військові миколаївської бригади про службу в лавах ЗСУ. СУСПІЛЬНЕ | ЛЮДИ Читати ще Житель Ізюмщини, чию колекцію платівок знищила РФ, отримує посилки з усього світу. СУСПІЛЬНЕ | ЛЮДИ"
"2023-11-20","https://suspilne.media/621393-zinki-keruut-u-41-ukrainskih-media/","Жінки керують у 41% українських медіа — опитування","ГО ""Жінки в медіа"" за підтримки IFES Україна та у співпраці з Урядовою уповноваженою з питань гендерної політики України провели дослідження та виявили, що жінки становлять більшість у керівних органах редакцій, а серед власників медіа переважають чоловіки. Про це йдеться в результатах опитування ""Гендерний баланс у прийнятті рішень в медіаорганізаціях України"" на сайті громадської організації ""Жінки в медіа"". Авторки дослідження — членкиня Комісії з журналістської етики Ліза Кузьменко та аналітикиня Львівського медіафоруму, членкиня ГО ""Жінки в медіа"" Зоя Красовська. Фахівці опитали 173 представниць і представників 168 українських медіа. Опитування ґрунтується на показниках, які застосовує Європейський інститут із гендерної рівності (European Institute for Gender Equality, EIGE). 41% керівних посад у медіа обіймають жінки. Проте кінцевим бенефіціаром найчастіше є чоловік — у 38% випадків. Ще в майже 35% редакцій кінцевими отримувачами вигоди не є ні чоловік, ні жінка. Це трапляється, якщо засновниками організації є колектив тощо. Розподіл власників медіа України, листопад 2023 року. Інфографіка: ГО ""Жінки в медіа"" У регіональних медіа найменше жінок на керівних посадах — у 17 редакціях. Це фактично кожне п'яте регіональне медіа. Фахівці додають, що штат більшості редакцій не передбачає великої кількості керівників. Більш як третина опитаних — 34% — розповіли, що в їхній організації немає формалізованої жодної політики рівності. Також у 67% медіа немає тренінгів з питань толерантності, недискримінації, жіночого лідерства, які б проводи хоча б раз на рік. А прописаних політик гендерної рівності немає у 59% організацій. Також на гендерний розподіл у медіа впливає війна та мобілізація, зазначають у підсумках дослідження. Чоловіків бракує як через призов, так і через небажання офіційно працевлаштовуватися та низькі зарплати. Дані про наявність гендерної політики в українських медіа, листопад 2023 року. Інфографіка: ГО ""Жінки в медіа"" Читати ще Читати ще Українки зможуть пройти безплатне навчання у сфері креативних та IT-індустрій — Мінекономіки Читати ще Понад половину нових ФОПів в Україні у 2023 році відкрили жінки — Опендатабот"
"2023-11-16","https://suspilne.media/618943-zinki-aki-sluzat-u-zsu-povinni-mati-rivni-prava-ta-mozlivosti-iz-colovikami-kalmikova/","Жінки, які служать у ЗСУ, повинні мати рівні права та можливості із чоловіками — Калмикова","Заступниця міністра оборони України Наталія Калмикова провела робочу нараду з питань забезпечення рівних прав та можливостей жінок і чоловіків, запобігання та протидії насильству за ознакою статі. У ній брали участь штатні та позаштатні радники з гендерних питань ЗСУ та представники оборонного відомства. Про це повідомляє пресслужба Міноборони України. Зазначається, що учасники наради наголосили на тому, що за останній час Україна зробила великий крок вперед у плані забезпечення рівних прав та можливостей жінок та чоловіків в армії. ""Сьогодні на полі бою в Україні ми маємо найбільшу кількість жінок в новітній світовій історії. Вони проявляють себе не лише як гарні військові фінансистки чи лікарки, але і як сміливі військовослужбовиці, що віддано захищають свою Батьківщину. Наше завдання зробити все, щоб вони могли будувати кар'єру"", — підкреслила Калмикова. Водночас як зауважили у Міноборони, ще існує низка стереотипів, які заважають практичній реалізації принципу гендерної рівності у війську. В першу чергу це стосується збільшення кількості жінок на посадах командирів підрозділів та усунення штучних проблем, пов’язаних із їх просуванням по службі в бойових частинах. За підрахунками Міноборони, у жовтні 2023 року кількість жінок-військовослужбовиць у Збройних силах України зросла на 40% у порівнянні з 2021 роком. Крім того, тепер в МО України є 81 позаштатний радник з гендерних питань та 74 таких радників – на громадських засадах. У травні цього року у Міноборони повідомляли, що у Збройних силах України служить 42 тисячі жінок-військовослужбовиць, а разом з цивільними працівницями — 60 тисяч. З них 5 тисяч на передовій. Читати ще Читати ще Вперше в ЗСУ зʼявилась польова форма для жінок — Міноборони Читати ще Міноборони тестує дві моделі жіночих бронежилетів"
"2023-11-06","https://suspilne.media/611205-ukrainki-zmozut-projti-bezplatne-navcanna-u-sferi-kreativnih-ta-it-industrij-minekonomiki/","Українки зможуть пройти безплатне навчання у сфері креативних та IT-індустрій — Мінекономіки","Тисяча українських жінок, які через війну вимушено виїхали за кордон, або є внутрішніми переселенками, зможуть пройти безоплатне навчання у сфері креативних та IT-індустрій. Проект спрямований на здобуття професійних навичок та підтримку кар’єрних можливостей жінок протягом року. Про це повідомляє пресслужба Міністерства економіки. Зазначається, що проект реалізується компанією Projector FoundationПриватний український EdTech-інститут, який надає незалежну професійну онлайн-освіту в технічних і креативних галузях. за фінансової підтримки Євросоюзу та інформаційної підтримки Мінекономіки. ""Projector Foundation оголошує першу хвилю набору на онлайн навчання. Для участі у конкурсі можуть подаватися безробітні жінки-переселенки та внутрішньо переміщені жінки віком від 18 років. Для реєстрації достатньо документа, що засвідчує статус переміщеної особи відповідно до країни, в якій перебуває жінка, або підтверджує статус внутрішньо переміщеної особи (довідка ВПО)"", — йдеться у повідомленні. За словами першої віцепрем'єр міністерки – міністерки економіки Юлії Свириденко, підтримка жіночого лідерства та боротьба із гендерним розривом в оплаті праці – важливий пріоритет у роботі Міністерства економіки. ""У середньому жінки працюють безплатно 6,5 років впродовж життя саме тому, що отримують меншу оплату аніж чоловіки. Ми прагнемо до 2030 року знизити гендерний розрив в оплаті праці з 18,6% до 13,6%. Для цього працюємо і над Стратегією подолання гендерного розриву в оплаті праці, і над можливостями створювати власну справу чи отримувати новий фах. Саме відсутність роботи та низька оплата праці часто стає одними з ключових викликів для жінок, які втікали від війни у безпечніші регіони чи країни. Наша мета – спільними зусиллями зробити так, аби вони відчували, що не одні, що підтримка доступна"", — наголосила Свириденко. Зі свого боку, гендиректорка Projector Foundation Тетяна Фіщук заявила, що ця навчальна ініціатива для українок, які вимушено переїхали всередині України чи за кордон – наймасштабніший проект компанії, до якого вони готувалися понад 6 місяців. ""Ми хочемо допомогти тим жінкам, хто через війну опинився у складній ситуації та шукає освітніх можливостей у креативних та IT індустріях. Можливо, хтось з вас тільки-но закінчив університет і шукає реалізації, а комусь довелось виїхати з дітьми й залишити власний бізнес. Неважливо, який досвід у вас за плечима, та куди вас закинула війна. Все, що має значення – це ваша віра у свої сили, сміливість починати все з початку, рішучість ставити цілі та боротись за нове майбутнє з якісною освітою та кар’єрними можливостями"", — сказала Фещук. Записатися на навчання, що стартує у листопаді, можна за такими напрямами: Graphic Design Beginning (2 групи по 20 осіб, 3 місяці); Illustration Beginning (1 група, 20 осіб, 3 місяці); Motion Design Beginning (1 група, 20 осіб, 3 місяці); IT Project Management (1 група, 20 осіб, 3 місяці); Facebook & Instagram Targeting (2 групи по 25 осіб, 2 місяці); SEO Beginning (1 група, 20 осіб, 2 місяці); Golang Beginning (1 група, 20 осіб, 3 місяці); Python Beginning (3 групи по 20 осіб, 3 місяці); QA (3 групи по 20 осіб, 4 місяці); SMM for business (1 група, 20 осіб, 2 місяці); Web Design Beginning (1 група, 33 особи, 3 місяці); UX Design Beginning (1 група, 30 осіб, 3 місяці); Mobile Apps Design (1 група, 30 осіб, 2 місяці). У Мінекономіки зауважили, що заявки на першу хвилю приймаються до 14 листопада 2023 року. Деталі щодо умов участі та реєстрації можна знайти за посиланням, а залишити заявку — у формі. Структура курсів дозволяє студенткам не лише отримати теоретичну базу знань, але й закріпити набуті навички на практиці. Протягом навчання студентки працюватимуть над кейсами реальних замовників, по завершенню навчання вони матимуть сертифікат та готовий проєкт для портфоліо. У межах навчання студенткам надається HR підтримка. Учасниці навчальної програми Projector Foundation підготують свої резюме разом з HR та будуть готові розпочати кар’єру у креативному / IT секторі. Студенткам надається доступ до Projector Library — найбільшої онлайн-бібліотеки з більш ніж 640 лекціями від експертів з українських та світових компаній. Окрім цього, у випускниць курсів буде доступ до сервісу LEZO — це інструмент, який допомагає студентам знайти свого потенційного роботодавця, враховуючи навички та потреби обох сторін. В Україні майже 5 мільйонів ВПО За даними Мінсоцполітики, станом на 14 серпня 2023 року в Україні зареєстровано майже 5 млн громадян, які покинули своє місце проживання внаслідок збройної агресії Російської Федерації проти України. Після 24 лютого цього року перемістилися 3,6 млн осіб і до 1 млн з них – вже перемістились повторно. Найбільша кількість таких людей зареєстрована у Дніпропетровській та Харківській областях. Понад 6 мільйонів українців стали біженцями Як свідчать дані ООН станом на 10 жовтня, понад 6,2 мільйона українців стали біженцями від початку повномасштабного вторгнення Росії. В Організації поінформували, що понад 5,14 мільйона з українських біженців подали заяви на отримання статусу тимчасового резидента в сусідніх західноєвропейських країнах. Рада Європейського союзу продовжила термін дії механізму тимчасового захисту для українців, які рятуються від війни, до березня 2025 року. Читати ще Читати ще ""Я насичуюсь від того, що я роблю щось хороше"". Як повномасштабна війна змінила життя двічі переселенки з Херсона Читати ще З 1 листопада діють нові правила оформлення грошової допомоги переселенцям. Сума не змінилась"
"2023-11-01","https://suspilne.media/607667-v-ukrainskih-organah-prokuraturi-provedut-gendernij-audit-ofis-genprokurora/","В українських органах прокуратури проведуть гендерний аудит — Офіс генпрокурора","Офіс генерального прокурора України та на рівні регіональних прокуратур проведе гендерний аудит. Його мета — оцінювання стану забезпечення рівних прав та можливостей жінок і чоловіків в органах прокуратури Про це повідомляє пресслужба Офісу генпрокурора. ""Представники Офісу Генпрокурора пройшли триденний тренінг, організований у партнерстві з ООН Жінки у рамках реалізації проекту ""Розбудова демократичного, мирного та гендерно рівноправного суспільства в Україні — Фаза ІІ"", що фінансується урядом Норвегії"", — йдеться у повідомленні. Зазначається, що головну увагу тренінгу було присвячено питанням забезпечення гендерної рівності в органах прокуратури, протидії дискримінації, запобіганню та протидії гендерно обумовленому насильству та спростуванню гендерних стереотипів. Працівники ОГПУ здобули практичні навички з проведення гендерного аналізу внутрішньої документації, політик та адміністративних даних, процесу збору, обробки та аналізу первинних даних, підготовки звіту та рекомендацій за підсумками гендерного аудиту. ""Це підготовчий етап гендерного аудиту, який має на меті оцінювання стану забезпечення рівних прав та можливостей жінок і чоловіків в органах прокуратури, підвищення обізнаності працівників щодо застосування комплексного гендерного підходу в їхній діяльності, превенцію дискримінації як в колективі, так і під час реалізації функцій відомства. Однаковий доступ до можливостей і розвитку кар’єри у системі правосуддя та органах правопорядку є питанням справедливості як такої"", — наголосили в ОГПУ. У відомстві підкреслили, що застосування гендерного підходу є складовою демократичної політики та європейських цінностей і є обов’язковим для забезпечення міжнародних і національних зобов’язань України у сфері прав людини. ""Офіс ставить за мету належне виконання Національного плану дій з виконання резолюції Ради Безпеки ООН 1325 ""Жінки, мир, безпека"" на період до 2025 року, затвердженого розпорядженням Кабінету Міністрів України"", — йдеться у повідомленні. У липні 2023 року генпрокурор України Андрій Костін доручив проведення гендерного аудиту органів прокуратури та визначив відповідальний структурний підрозділ за його реалізацію. Відтак розпочалась робота спільно зі структурою ООН з питань гендерної рівності та розширення прав і можливостей жінок. Читати ще Читати ще В Україні стало на 40% більше військовослужбовиць, ніж у 2021 році Читати ще Гендерний розрив в оплаті праці планують скоротити на 5% за 7 років — Мінекономіки Читати ще Оксана служить в ЗСУ, а її чоловік дивиться за їхніми п’ятьма дітьми | Оксана Іванець | ВИДИМІ"
"2023-10-23","https://suspilne.media/600337-v-islandii-planuut-masovij-zinocij-strajk-do-akogo-priednaetsa-premer-ministerka/","В Ісландії планують масовий жіночий страйк, до якого приєднається прем'єр-міністерка","Десятки тисяч жінок і небінарних людей по всій Ісландії, включно з прем’єр-міністеркою Катрін Якобсдоттір проведуть всенаціональний страйк, який покликаний повторити захід, проведений 48 років тому. Як пише The Guardian, 25 жовтня жінки припинять роботу – як оплачувану, так і неоплачувану. Організатори сподіваються, що жіночий страйк, серед підтверджених учасників якого є працівники рибної промисловості, вчителі, медсестри та прем’єр-міністр Катрін Якобсдоттір, продемонструє, що суспільство може опинитися в глухому куті без жінок. Захід також має привернути увагу до постійного гендерного розриву в оплаті праці в країні та поширеного гендерного та сексуального насильства. Востаннє такий повномасштабний захід проводили в 1975 році, коли 90% ісландських жінок відмовилися працювати в рамках ""kvennafrí"" (жіночий вихідний день), що призвело до кардинальних змін, зокрема до обрання вперше у світі жінки президенткою країни. Водночас організатори страйку, деякі з яких брали участь у страйку 1975 року, кажуть, що основна вимога щодо цінування жіночої праці залишається незадоволеною ці 48 років. Попри те, що ісландські жінки вважаються світовими лідерками у сфері гендерної рівності, у деяких професіях вони все ще заробляють на 21% менше, ніж чоловіки, а понад 40% жінок стикалися з гендерними проблемами або сексуальним насильством. Організатори страйку також наголошують, що робота, традиційно пов’язана з жінками, така як прибирання та догляд, як і раніше недооцінюється та оплачується недостатньо. Хоча з 1975 року жіночі страйки відбувалися, але це перша акція, яка триватиме повний день. Вона проходитиме під гаслом ""Kallarðu þetta jafnrétti?"" (""Ви називаєте це рівністю?"") і планується приблизно 40 різними організаціями. Жінок і небінарних людей по всій країні закликають не виконувати жодної оплачуваної чи неоплачуваної роботи у вівторок, включаючи домашні справи вдома, «щоб продемонструвати важливість їх внеску в суспільство». Очікується, що щонайменше 25 000 людей відвідають захід у центрі столиці країни Рейк'явік, і ще більше візьмуть участь у 10 інших заходах по всій країні, що, ймовірно, стане найбільшим страйком жінок в Ісландії. Оголошуючи про свою участь у заході прем’єр-міністр Катрін Якобсдоттір сказала, що очікує, що офіс прем'єр-міністра припинить роботу. ""Перш за все, я виявляю солідарність з ісландськими жінками"", — сказала вона. Учасники страйку закликають усунути гендерний розрив в оплаті праці шляхом публікації заробітної плати працівників у професіях, де домінують жінки, а також до заходів проти гендерного та сексуального насильства. Читати ще Читати ще Парламент Ісландії визнав Голодомор геноцидом українського народу Читати ще Читати ще Столиця Ісландії стала містом-побратимом Львова"
"2023-10-16","https://suspilne.media/595405-v-ukraini-stalo-na-40-bilse-vijskovosluzbovic-niz-u-2021-roci/","В Україні стало на 40% більше військовослужбовиць, ніж у 2021 році","Кількість жінок-військовослужбовиць у Збройних силах України зросла на 40%, якщо порівнювати з 2021 роком. Це підрахувало Міністерство оборони України. За 2 роки жінок в українській армії стало на 12 тисяч більше — зараз служать майже 43 тисячі військовослужбовиць. Міноборони розповіло, як інтегрує в армію стандарти НАТО — зокрема, у сфері гендерної рівності. Зокрема, повідомляє відомство, зробили таке: скасувало обмеження щодо посад для жінок. Тепер жінка в армії може бути водієм, гранатометником, заступником командира розвідгрупи, командиром БМП, ремонтником, кулеметником, снайпером тощо; скасувало обмеження віку: раніше контракт могли укласти жінки 18-40 років, тепер контрактницями можна стати до 60. надало можливість здобувати військову освіту всіх рівнів. Жінкам можна опановувати ті самі спеціальності, що і чоловікам, а потім служити за широким переліком посад; покращує обізнаність в армії з питань рівноправності українського війська (тренінги, семінари, освітні програми, круглі столи за участю міжнародних організацій); усі документи, які розробляє Міноборони, проходять гендерну експертизу, щоб врахувати всі аспекти рівноправності. працює над матеріально-технічним забезпеченням військовослужбовиць — щоби одяг та амуніція відповідали анатомічним особливостям; працює із запобіганням сексуальних домагань та інших порушень прав людини. Крім того, тепер в МО України є 81 позаштатний радник з гендерних питань та 74 таких радників – на громадських засадах. Читати ще Читати ще Гендерний розрив в оплаті праці планують скоротити на 5% за 7 років — Мінекономіки Читати ще Міноборони тестує дві моделі жіночих бронежилетів Читати ще Вперше в ЗСУ зʼявилась польова форма для жінок — Міноборони"
"2023-10-16","https://suspilne.media/595199-gendernij-rozriv-v-oplati-praci-planuut-skorotiti-na-5-za-7-rokiv-minekonomiki/","Гендерний розрив в оплаті праці планують скоротити на 5% за 7 років — Мінекономіки","Кабінет міністрів планує до 2030 року скоротити гендерний розрив в оплаті праці з 18,6% до 13,6% та вже втілює відповідну стратегію. Про це повідомляє Міністерство економіки України. Уряд розробив та затвердив Стратегію зменшення гендерного розриву в оплаті праці і почав її реалізовувати. Одна з основних цілей — скоротити розрив в оплаті праці чоловіків та жінок з 18,6% до 13,6% до 2030 року. Загалом основне, що має покращити Стратегія: удосконалити законодавство про рівну оплату праці; сприяти подоланню стереотипів і дискримінації щодо професій за ознакою статі; створити сприятливі умови для зручного поєднання сімейних і професійних обов’язків. Про це розповіла перша віцепрем'єр-міністерка України — міністерка економіки Юлія Свириденко на заході ""На шляху впровадження Національної стратегії подолання гендерного розриву в оплаті праці на період до 2030 року та внесок партнерів у цей процес"". Захід відбувся 14 жовтня за участі першої леді Олени Зеленської. ""Як і більшість розвинених країн світу, Україна взяла на себе зобов’язання подолати гендерний розрив у оплаті праці за найближчі 7 років. Російський напад поставив цю велику роботу під загрозу (...) Україна ухвалила принципове рішення — розвиватися попри війну. І держава з цього шляху не звертає попри те, що він подекуди замінований, подекуди доводиться долати його під обстрілами"", – прокоментувала Зеленська потребу гендерної рівності у праці. Мінекономіки додає, що розробило Національну стратегію подолання гендерного розриву в оплаті праці до 2030 року та презентувало її у травні цього року. 15 вересня Кабмін ухвалив стратегію та затвердив план з її реалізації на 2023-2025 роки. У вересні уповноважений з прав людини Дмитро Лубінець розповідав, що гендерний розрив в оплаті праці в Україні нижчий за світовий, але вищий, ніж у багатьох країнах ЄС. У серпні Юлія Свириденко заявляла, що показник різниці між зарплатами чоловіків та жінок в Україні скоротився за останні 7 років на 7,4%. У 2015 році він складав 26%. Читати ще Читати ще Вакансії осені: у службі зайнятості розповіли про сезонний попит Читати ще Вакансій — більше, претендентів — менше: експерт розповів про зміни на ринку праці в Україні"
"2023-10-13","https://suspilne.media/593225-seksistski-zaavi-arestovica-rozpocalosa-dosudove-rozsliduvanna-sovsun/","Сексистські заяви Арестовича: розпочалося досудове розслідування — Совсун","Правоохоронні органи розпочали досудове розсідування щодо сексистських висловлювань колишнього позаштатного радника Офісу президента Олексія Арестовича. Про це повідомила народна депутатка Інна Совсун, яка раніше написала заяву до правоохоронних органів, щоб ті відкрили кримінальне провадження щодо Арестовича за ст. 300 Кримінального кодексу України: за розповсюдження відеопродукції, що пропагує культ насильства та жорстокості. “Сьогодні я отримала відповідь від поліції про початок досудового розслідування. Відомості внесли в ЄРДР. Це означає, що тепер поліція зобов'язана провести розслідування. Також я маю відповідь від Генпрокурора, що справу передали в Київську міську прокуратуру”, — написала Совсун у Фейсбуці. Вона додала, що за цією історією потрібен постійний громадський контроль. За її словами, якщо справу доведуть до логічного завершення, це буде “важливий для України прецедент, доказ, коли закон один для всіх, і безкарність — більше не норма”. Совсун нагадала, що санкція ст. 300 ККУ передбачає обмеження волі на 2-3 роки. Що відомо про скандал через сексистські висловлювання Арестовича Раніше стало відомо, що колишній позаштатний радник Офісу президента Олексій Арестович на своїх закритих ""психологічних семінарах"" пропагує сексизм та висловлює насильницькі думки. Журналістки Яна Брензей та Емма Антонюк на своєму YouTube-каналі ""Палає"" опублікували відео з вирізками із двох платних семінарів Арестовича. Там він називає жінок ""істотами"" та говорить про бажання ""задушити"" їх. Водночас чоловіків він вважає ""богами"" та ""ідолами"", яких треба возвеличувати. Народна депутатка Інна Совсун написала заяву до правоохоронних органів, щоб ті відкрили кримінальне провадження щодо колишнього радника Офісу президента Олексія Арестовича за ст. 300 Кримінального кодексу України: за розповсюдження відеопродукції, що пропагує культ насильства та жорстокості. Інші скандальні висловлювання Арестовича Олексій Арестович вже не вперше потрапляє у скандал через свої висловлювання. 19 червня 2022 року в ефірі власної ""Школы мышления Апейрон"" він заявив, що ставиться до ЛГБТ-спільноти, як до людей із відхиленнями. ""Я багато разів казав і не буду приховувати: до ЛГБТ я ставлюся як до людей із девіацією, тобто з відхиленнями від норм поведінки. Я в цьому сенсі консерватор. Інша річ, що я точно проти їхнього переслідування. Я вважаю, що в кожному треба передусім бачити людину. Тож до ЛГБТ я ставлюся нормально, а от до пропаганди ЛГБТ – жорстоко. Бо це пропаганда девіації, відхилення від норми, яке має конкретні негативні наслідки для суспільства. Я рішучий противник. До представників ЛГБТ я ставлюся зі співчуттям"", – заявив Арестович. 20 червня 2022 року Арестович розкритикував громадських активістів. Він заявив, що вони псують усе, до чого торкаються – культуру, літературу, музику, кіберспорт, інновації тощо. До вищезазначеного переліку Арестович додав і ""український секс"". ""Не знаю, як там український секс (давно там не був) але дайте вгадаю – світ бажає його до нестями чи там вже встигли з’явитися наші активісти?"", — йшлося в його дописі у Facebook. 17 січня Офіс президента задовольнив прохання Олексія Арестовича про звільнення і відправив позаштатного радника ОПУ у відставку. Читати ще Читати ще Арестович потрапив у скандал через сексистські висловлювання"
"2023-09-28","https://suspilne.media/582699-zinki-z-medosvitou-aki-z-1-zovtna-maut-stati-na-vijskovij-oblik-zmozut-viizdzati-za-kordon-dpsu/","Жінки із медосвітою, які з 1 жовтня мають стати на військовий облік, зможуть виїжджати за кордон — ДПСУ","Речник Державної прикордонної служби Андрій Демченко заявив, що жінки із медичною освітою, які з 1 жовтня мають стати на військовий облік, зможуть виїжджати за кордон. Про це він повідомив у ефірі телемарафону ""Єдині новини"". ""Змін, пов'язаних з перетином кордону, для жінок, які мають стати на військовий облік, немає. Обмеження продовжують діяти для чоловіків віком 18-60 років, а також для різних посадовців, що прописано в постанові уряду №57. Ця норма стосується як чоловіків, так і жінок"", — сказав Демченко. Речник наголосив, що ""інших змін щодо обмеження в праві виїзду, зокрема жінок, які з 1 жовтня мають стати на облік, немає"". Він також додав, що стосовно жінок, які вже перебувають на військовому обліку, не діє обмеження щодо перетину кордону. Що відомо про військовий облік для жінок 6 вересня 2022 року тодішній міністр оборони Олексій Резніков підписав наказ, яким відтерміновувалися строки взяття жінок відповідних професій/спеціальностей на військовий облік ще на рік — до 1 жовтня 2023 року. У жовтні 2022 року Верховна рада ухвалила в цілому законопроєкт №6482 ""Про добровільний порядок взяття жінок на військовий облік військовозобов’язаних"". 21 жовтня 2022 року президент Володимир Зеленський підписав закон, за яким жінки з медичною або фармацевтичною спеціальностями, підлягають взяттю на військовий облік. Інші можуть це зробити за власним бажанням. У січні уряд оприлюднив правила військового обліку для жінок-медиків, які входять до ухваленого 30 грудня Порядку організації та ведення військового обліку призовників, військовозобов'язаних та резервістів. Згідно з документом, у жінок буде 7 днів після отримання тимчасового посвідчення військовозобов'язаного на прибуття до військкомату. Читати ще Читати ще Ляшко: Жінкам з медосвітою потрібно стати на військовий облік до кінця 2026 року"
"2023-09-28","https://suspilne.media/582443-arestovic-potrapiv-u-skandal-cerez-seksistski-vislovluvanna/","Арестович потрапив у скандал через сексистські висловлювання","Колишній позаштатний радник Офісу президента Олексій Арестович на своїх закритих ""психологічних семінарах"" пропагує сексизм та висловлює насильницькі думки. Журналістки Яна Брензей та Емма Антонюк на своєму YouTube-каналі ""Палає"" опублікували відео з вирізками із двох платних семінарів Арестовича. Там він називає жінок ""істотами"" та говорить про бажання ""задушити"" їх. Водночас чоловіків він вважає ""богами"" та ""ідолами"", яких треба возвеличувати. ""Жінка повинна дивитись на чоловіка, як на ідола"" Зокрема під час семінару Олексій Арестович розставляє чітку ієрархію між жінкою та чоловіком. ""Жінка, як казав мій один знайомий, на чоловіка повинна дивитися, як на ідола. І вимазувати періодично своєю жертовною кров’ю йому губи"", – каже Арестович. Ексрадник ОПУ також розповідає, що жінки – ""неврівноважені"", а будь-яку суперечку з ними можна вирішити матеріально. ""У момент, коли жінка на вас кричить, дряпає, намагається випити всі соки, зробити вас винним і каже: ""Скажи, хоч що-небудь, сволото!"". Що ви повинні робити? Варіантів кілька – відійти подалі, кинути гаманець, сказати ""Іди, купи собі все, що хочеш"". Варіант два – обійняти її мовчки. І варіант три – обійняти й тра***ти"", – заявляє він. ""Всі чоловіки бажають задушити жінку"" Також Олексій Арестович розповідає, що, на його думку, всі чоловіки бажають задушити жінку. ""Хлопці, доки нас дівчата не чують, і ми можемо з вами нормально і відверто поговорити. От скажіть, що хочеться зробити із цими істотами? Придушити! Причому душити, не відпускаючи. Спочатку, звісно, хочеться тра***ти, а коли набридне, чи звикли, чи наїлись, далі хочеться придушити нах**н, щоб її ніколи не було. І після цього не розмикати пальців роки три, доки гарантовано не задушиш. З цим їхнім ниттям, з тривожністю, зі спробами контролювати, каструвати, нікуди не пускати"", – каже Арестович. Народна депутатка Інна Совсун написала заяву до правоохоронних органів, щоб ті відкрили кримінальне провадження щодо колишнього радника Офісу президента Олексія Арестовича за ст. 300Дії, передбачені статтею, караються позбавленням волі на строк від трьох до п'яти років з позбавленням права обіймати певні посади чи займатися певною діяльністю на строк до трьох років. Кримінального кодексу України: за розповсюдження відеопродукції, що пропагує культ насильства та жорстокості. ""Зізнаюся, в мене не вистачило нервів подивитися відео цього семінару. Але читаючи розшифровку, мені це дуже нагадало про злочини росіян на окупованих територіях. І якщо якийсь учасник цього ""семінару"" потім спробує задушити жінку – тоді ті, хто постійно запрошував Арестовича на телемарафон, мають знати, що це і їхня відповідальність"", — йдеться у дописі Інни Совсун у Facebook. Суспільне звернулось за коментарями до Олексія Арестовича. Інші скандальні висловлювання Арестовича Олексій Арестович вже не вперше потрапляє у скандал через свої висловлювання. 19 червня 2022 року в ефірі власної ""Школы мышления Апейрон"" він заявив, що ставиться до ЛГБТ-спільноти, як до людей із відхиленнями. ""Я багато разів казав і не буду приховувати: до ЛГБТ я ставлюся як до людей із девіацією, тобто з відхиленнями від норм поведінки. Я в цьому сенсі консерватор. Інша річ, що я точно проти їхнього переслідування. Я вважаю, що в кожному треба передусім бачити людину. Тож до ЛГБТ я ставлюся нормально, а от до пропаганди ЛГБТ – жорстоко. Бо це пропаганда девіації, відхилення від норми, яке має конкретні негативні наслідки для суспільства. Я рішучий противник. До представників ЛГБТ я ставлюся зі співчуттям"", – заявив Арестович. А вже 20 червня 2022 року Арестович розкритикував громадських активістів. Він заявив, що вони псують усе, до чого торкаються – культуру, літературу, музику, кіберспорт, інновації тощо. До вищезазначеного переліку Арестович додав і ""український секс"". ""Не знаю, як там український секс (давно там не був) але дайте вгадаю – світ бажає його до нестями чи там вже встигли з’явитися наші активісти?"", — йшлося в його дописі у Facebook. 17 січня Офіс президента задовольнив прохання Олексія Арестовича про звільнення і відправив позаштатного радника ОПУ у відставку. Читати ще Читати ще У Росії Арестовича внесли до списку терористів та екстремістів Читати ще Зеленський у лідерах, Подоляк та Арестович у трійці: хто на думку українців найбільш об'єктивно висвітлює війну Читати ще Оксана служить в ЗСУ, а її чоловік дивиться за їхніми п’ятьма дітьми | Оксана Іванець | ВИДИМІ"
"2023-09-27","https://suspilne.media/581589-lasko-zinkam-z-medicnou-osvitou-potribno-stati-na-vijskovij-oblik-do-kinca-2026-roku/","Ляшко: Жінкам з медосвітою потрібно стати на військовий облік до кінця 2026 року","Міністр охорони здоров'я Віктор Ляшко заявив, що з 1 жовтня для військовозобов'язаних жінок із медичною освітою ""нічого не зміниться"". Про це посадовець повідомив у ефірі телемарафону ""Єдині новини"". ""Медичні професії для жінок і фармацевтична освіта для жінок з часів Незалежності підпадали під перелік тих спеціальностей, які входили до військового обліку і який затверджувався наказом глави МО. Тому змін не відбувається, окрім тих, які зробила Верховна рада, вносячи зміни в закон про військовий облік"", — сказав Ляшко. Очільник МОЗ підкреслив, що медичні професії ""виокремили вже прямо в законі, зазначивши, що жінки з медичною та фармацевтичною освітою підлягають постановці на військовий облік, а також й інші спеціальності, які визначені у переліку, затвердженому наказом Міноборони"". Як нагадав посадовець, уряд ухвалив постанову, яка передбачає, що з 1 жовтня 2023 року жінки з медичною та фармацевтичною освітою до кінця 2026 року мають стати на облік у центрах комплектування. Ляшко пояснив, що до постанови Кабміну, яка регулює питання перетину державного кордону, поки змін, що стосуються жінок з медичною та фармацевтичною освітою, не внесено. ""Обмеження щодо жінок з медичною або фармацевтичною освітою можуть застосовуватися тільки тоді, коли такі жінки перебувають на державних посадах, в центральних органах виконавчої влади або є народними депутатами чи депутатами місцевих рад. Саме тоді, як і для всіх інших держслужбовців, на жінок-медиків можуть поширюватися обмеження щодо перетину державного кордону. Інших змін немає і не планується"", — продовжив міністр. Очільник МОЗ розповів, що кожен суб'єкт господарювання має у структурі людину, яка веде мобілізаційний облік. ""Ведуться певні списки, які діляться на категорії: офіцерський, старшинський, рядовий склад. Ці дані передаються до центру комплектувань. Тому зараз є законодавча вимога, є встановлений порядок, є певна інструкція МО, що повинні всі зробити, за якою формою подати ці документи"", — додав посадовець. Що відомо про військовий облік для жінок 6 вересня 2022 року тодішній міністр оборони Олексій Резніков підписав наказ, яким відтерміновувалися строки взяття жінок відповідних професій/спеціальностей на військовий облік ще на рік — до 1 жовтня 2023 року. У жовтні 2022 року Верховна рада ухвалила в цілому законопроєкт №6482 ""Про добровільний порядок взяття жінок на військовий облік військовозобов’язаних"". 21 жовтня 2022 року президент Володимир Зеленський підписав закон, за яким жінки з медичною або фармацевтичною спеціальностями, підлягають взяттю на військовий облік. Інші можуть це зробити за власним бажанням. У січні уряд оприлюднив правила військового обліку для жінок-медиків, які входять до ухваленого 30 грудня Порядку організації та ведення військового обліку призовників, військовозобов'язаних та резервістів. Згідно з документом, у жінок буде 7 днів після отримання тимчасового посвідчення військовозобов'язаного на прибуття до військкомату. Читати ще Читати ще Жінки, які мають медичну або фармацевтичну спеціальність, з 1 жовтня мають стати на військовий облік — депутат"
"2023-09-15","https://suspilne.media/573381-malar-rozpovila-ci-potribni-genstabu-zaraz-na-fronti-zinki-mediki/","Маляр розповіла, чи потрібні Генштабу зараз на фронті жінки-медики","Генеральний штаб станом на зараз не має додаткової потреби в жінках-медиках на фронті. Наразі йдеться про постановку їх на облік у військкоматі. Про це заступниця міністра оборони Ганна Маляр сказала під час телемарафону “Єдині новини”, коментуючи військовий облік жінок-медиків. За її словами, йдеться про норму, яка стосується жінок з медичною освітою. “Вона була прийнята Верховною радою, це на рівні закону. Генеральний штаб тоді і зараз запевняє, що вони наразі не потребують жінок цих спеціальностей безпосередньо на фронті, і я нагадаю, що постановка на облік — це не означає мобілізацію”, — сказала Маляр. За словами Маляр, на фронті не має жінок, які там перебувають без їхньої згоди. “Тобто навіть, якщо жінка є військовослужбовицею, то ті 5 тисяч, які знаходяться на передньому краї це жінки, які надали згоду на це”, — сказала Маляр. Жінки, які мають медичну або фармацевтичну спеціальність, підлягають обов’язковому військовому обліку і з 1 жовтня мають з’явитися до ТЦК та пройти всі необхідні процедури. Цього вимагають ухвалені минулого року Верховною радою зміни до закону про мобілізаційну підготовку й мобілізацію. Член парламентського Комітету з питань національної безпеки, оборони та розвідки, представник президента у Верховній раді Федір Веніславський раніше розповів журналістам, що з 1 жовтня жінкам з медичною або фармацевтичною освітою, які стануть на військовий облік та набудуть статусу військовозобов'язаних, виїзд за кордон буде обмежений. Коментуючи ситуацію, речник Державної прикордонної служби України (ДПСУ) Андрій Демченко заявив, що виїзд за кордон для жінок, які мають медичні та фармацевтичні спеціальності та стануть на військовий облік з 1 жовтня, наразі не обмежений. Що відомо про військовий облік для жінок 6 вересня 2022 року тодішній міністр оборони Олексій Резніков підписав наказ Міноборони, яким вчергове відтерміновувалися строки взяття жінок відповідних професій/спеціальностей на військовий облік ще на рік — до 1 жовтня 2023 року. У жовтні 2022 року Верховна рада ухвалила в цілому законопроєкт №6482 ""Про добровільний порядок взяття жінок на військовий облік військовозобов’язаних"". 21 жовтня 2022 року президент України Володимир Зеленський підписав закон №6482, за яким жінки з медичною або фармацевтичною спеціальностями, підлягають взяттю на військовий облік. Інші можуть це зробити за власним бажанням. У січні уряд оприлюднив правила військового обліку для жінок-медиків, які входять до ухваленого 30 грудня Порядку організації та ведення військового обліку призовників, військовозобов’язаних та резервістів. Згідно з документом, у жінок буде 7 днів після отримання тимчасового посвідчення військовозобов’язаного на прибуття до військкомату. Читати ще Читати ще Жінки, які мають медичну або фармацевтичну спеціальність, з 1 жовтня мають стати на військовий облік — депутат Читати ще Рада підтримала добровільний порядок взяття жінок на військовий облік Читати ще Уряд оприлюднив правила військового обліку для жінок-медиків Читати ще Для жінок, які стануть на військовий облік з 1 жовтня, виїзд за кордон наразі необмежений — ДПСУ"
"2023-09-07","https://suspilne.media/567599-zinki-aki-maut-medicnu-abo-farmacevticnu-specialnist-z-1-zovtna-maut-stati-na-vijskovij-oblik-deputat/","Жінки, які мають медичну або фармацевтичну спеціальність, з 1 жовтня мають стати на військовий облік — депутат","Жінки, які мають медичну або фармацевтичну спеціальність, підлягають обов’язковому військовому обліку і з 1 жовтня мають з’явитися до ТЦК та пройти всі необхідні процедури. Цього вимагають ухвалені минулого року Верховною радою зміни до закону про мобілізаційну підготовку й мобілізацію. Відповідне роз’яснення народного депутата, члена парламентського Комітету з питань національної безпеки, оборони та розвідки Федора Веніславського оприлюднили на сайті Ради 6 вересня. Ця публікація зникла з сайту ВРУ вдень 7 вересня. Фото: скрін посилання на матеріал на сайті ВРУ Таким чином ці жінки набувають статусу військовозобов'язаних, для яких виїзд за кордон обмежений. За словами Веніславського, якщо стан здоров’я дозволяє представницям таких спеціальностей бути на військовій службі, то вони отримають статус військовозобов’язаних і будуть на військовому обліку. “Ухваленим законом фактично було надано рік на розробку відповідних підзаконних нормативно-правових актів. За цей час Кабмін підготував постанову, а Міноборони — наказ, яким запроваджено обов’язковий військовий облік жінок медичної та фармацевтичної спеціальностей із 1 жовтня цього року. Такий підхід не є якимсь новаторством, оскільки і в колишньому СРСР, і країнах західного світу жінки, що мають медичну освіту, як правило є військовозобов’язаними й підлягають відповідному обліку”, — сказав Веніславський. Він додав, що представниці тих мирних професій, які є спорідненими з певними військово-обліковими спеціальностями, у разі добровільної згоди також можуть стати на військовий облік. Наприклад, жінка-хімік може стати на облік, оскільки ця спеціальність споріднена з військово-обліковою спеціальністю хімічного захисту. Депутат також пояснив, що всі військовозобов’язані — незалежно від того, жінка це чи чоловік, — отримують повістки й можуть бути мобілізовані тільки тоді, коли цього потребує план мобілізації й необхідні люди для формування нових підрозділів або поповнення втрат. “Хочу нагадати, що не лише жінки є бойовими медиками, тож некоректно говорити, що буде мобілізовано багато жінок. В Україні продовжуватиметься планова мобілізація, просто розширюється перелік осіб, які можуть бути мобілізовані”, — сказав Веніславський. За його словами, наразі Верховна рада не планує розширювати перелік спеціальностей, які мають жінки, для обов’язкової постановки на військовий облік. Що відомо про військовий облік для жінок 6 вересня 2022 року тодішній міністр оборони Олексій Резніков підписав наказ Міноборони, яким вчергове відтерміновувалися строки взяття жінок відповідних професій/спеціальностей на військовий облік ще на рік — до 1 жовтня 2023 року. У жовтні 2022 року Верховна рада ухвалила в цілому законопроєкт №6482 ""Про добровільний порядок взяття жінок на військовий облік військовозобов’язаних"". 21 жовтня 2022 року президент України Володимир Зеленський підписав закон №6482, за яким жінки з медичною або фармацевтичною спеціальностями, підлягають взяттю на військовий облік. Інші можуть це зробити за власним бажанням. У січні уряд оприлюднив правила військового обліку для жінок-медиків, які входять до ухваленого 30 грудня Порядку організації та ведення військового обліку призовників, військовозобов’язаних та резервістів. Згідно з документом, у жінок буде 7 днів після отримання тимчасового посвідчення військовозобов’язаного на прибуття до військкомату. Читати ще Читати ще Рада підтримала добровільний порядок взяття жінок на військовий облік Читати ще Військовий облік жінок: що каже закон та як стати за власним бажанням Читати ще Уряд оприлюднив правила військового обліку для жінок-медиків"
"2023-08-22","https://suspilne.media/555999-oksana-sluzit-v-zsu-a-ii-colovik-divitsa-za-ihnimi-patma-ditmi-oksana-ivanec-vidimi-2/","Оксана служить в ЗСУ, а її чоловік дивиться за їхніми п’ятьма дітьми | Оксана Іванець | ВИДИМІ","Оксана не переймається тим, аби відповідати традиційним гендерним стереотипам. Військова Збройних Сил України, з початком повномасштабного вторгнення вона продовжила службу, в той час як її чоловік взяв на себе зобов’язання врятувати п’ятьох їхніх дітей. Як Оксана справляється з викликами військовослужбовиці і матері — у відео проєкту ""Видимі"". Проєкт ""Видимі"" — це 10 історій сміливих жінок і чоловіків, які не бояться щиро розповісти про себе і не опускають руки в боротьбі за право бути вільними: від соціальних стереотипів, гомофобії, трансфобії й російських загарбників. Дивіться спецпроєкт Суспільного ""Видимі"". Читати ще Читати ще Врятував життя понад пів сотні бійців. Історія водія 72 ОМБр з Івано-Франківщини Івана Койляка. СУСПІЛЬНЕ | ЛЮДИ Читати ще Як бійці штурмової бригади захищають небо від російської авіації на передовій. СУСПІЛЬНЕ | ВІДЕОНОВИНИ"
"2023-08-05","https://suspilne.media/544567-vperse-v-zsu-zavilas-polova-forma-dla-zinok-minoboroni/","Вперше в ЗСУ зʼявилась польова форма для жінок — Міноборони","Міністерство оборони України 3 серпня затвердило зразок-еталон літнього польового костюма для військовослужбовиць ЗСУ. Відтепер жіноча літня польова форма офіційно поставлена на забезпечення. На черзі — жіночі бронежилети. Про це інформує пресслужба Міноборони. За словами міністра оборони України Олексія Резнікова, технічну специфікацію літньої польової форми для військовослужбовиць затвердили за результатами військових випробувань. ""Модель костюма літнього польового для наших військовослужбовиць проходить належні процедури у заявлені терміни. Технічна специфікація та зразок-еталон вже затверджені. Тож найближчим часом будуть розпочаті відповідні процедури закупівель та постачання у війська"", — повідомив Резніков. За словами міністра, в оновленій моделі костюма врахували усі побажання і зауваження військовослужбовиць-жінок, які брали участь у дослідних випробуваннях. Фото: Міноборони Фото: Міноборони Як розповів Резніков, також продовжується робота над жіночими бронежилетами. ""Вже є перші зразки жіночих бронежилетів. Триває їх вивчення на відповідність технічній специфікації. Після всіх відповідних випробувань і погоджень буде затверджено зразки-еталони бронежилетів. Зрештою, наші захисниці матимуть можливість отримати не тільки польову форму, а й засоби індивідуального захисту відповідно до своїх антропометричних даних"", — сказав міністр. Працювати над впровадженням жіночої польової форми почали за дорученням міністра та за ініціативи проєкту Arm Women Now, громадської ініціативи Forma Two у 2022 році. За даними Міноборони, у лавах ЗСУ зараз проходить службу близько 42 тисяч жінок-військовослужбовиць. Приблизно п’ять тисяч із них перебувають на передньому краї, де виконують бойові завдання нарівні з чоловіками. Читати ще Читати ще Жіноча форма за стандартами НАТО: яка вона і що ще потребують українські військовослужбовиці на фронті"
"2023-08-02","https://suspilne.media/541975-riznica-miz-zarplatami-colovikiv-i-zinok-skorotilas-za-ostanni-sim-rokiv-sviridenko/","Різниця між зарплатами чоловіків і жінок скоротилась за останні сім років — Свириденко","Показник різниці між зарплатами чоловіків та жінок в Україні скоротився за останні 7 років на 7,4%. У 2015 році він складав 26%. Про це заявила перша віцепрем’єр-міністерка – міністрка економіки України Юлія Свириденко під час відкриття ""Програми підтримки гендерної рівності"" для працівників ""Укргідроенерго"". ""В Україні, згідно з даними Держстату, у 2021 році жінки заробляли в середньому на 18,6% менше, ніж чоловіки. Цей показник суттєво скоротився за останні 7 років – ще у 2015 році він складав 26%. Прийняття і реалізація Національної стратегії щодо подолання гендерного розриву в оплаті праці до 2030 року допоможе уряду вдосконалити законодавство про рівну оплату праці, осучаснити трудове законодавство і прийняти закон ""Про працю"", — сказала Свириденко. Зокрема, за словами урядовиці, з’явиться принцип рівної оплати праці за аналогічну роботу або працю рівної цінності, незалежно від гендеру. Якщо роботодавець їх порушуватиме, працівник зможе захистити свої права у суді. Також серед завдань стратегії подолання стереотипів і дискримінації за ознакою статі. Для цього уряд ініціює інформаційну кампанію для жінок ""Звісно, зможеш"", яка нагадуватиме, що жінки мають право отримувати не меншу винагороду за свою працю, ніж чоловіки. ""Щоб досягти повного гендерного балансу, в Україні мають також існувати умови того, аби поєднати сімейне і професійне життя"", — зазначила Юлія Свириденко. Для цього влада розвиватиме систему державних та приватних дитячих садочків, а для дітей старшого віку – розвиватиме такі організації як Пласт, Українська академія лідерства тощо. На рівні законів зникне розділ на батьків-жінок та батьків-чоловіків, адже батьки обох статей мають бути однаково залучені до виховання спільних дітей. ""Після перемоги Україна має стати державою без бар’єрів та без упереджень. Національна стратегія щодо подолання гендерного розриву в оплаті праці – лише один з інструментів переходу нашого суспільства на нові стандарти. Ми маємо мотивувати наших жінок та дівчат повертатися додому та разом відбудовувати Україну"", — підкреслила Свириденко. Україна потребує повернення жінок з-за кордону для спроби економічного відновлення. Якщо не вдасться переконати 2,8 млн жінок-біженок працездатного віку повернутися, це коштуватиме Україні 10% річного довоєнного валового внутрішнього продукту. Читати ще Читати ще Майже 55 тисяч українських бізнесів з 1 серпня втрачають податкову пільгу — Опендатабот Читати ще Державна служба зайнятості розповіла, які вакансії зараз актуальні на ринку праці Читати ще ""Незадоволені своєю зарплатою"": експерт розповів, як змінився рівень доходу українців під час війни Читати ще ООН: Для досягнення рівності між чоловіками та жінками знадобиться 286 років"
"2023-07-27","https://suspilne.media/537701-nasa-viznali-odnim-iz-najkrasih-robotodavciv-dla-zinok-u-ssa/","NASA визнали одним із найкращих роботодавців для жінок у США","За версією Forbes та Statista, NASA є одним із найкращих роботодавців Америки для жінок у 2023 році. Про це повідомляється на сайті NASA. Так, компанія Statista опитала понад 60 000 працівників у США, в тому числі понад 40 000 жінок, які працюють у компаніях з чисельністю працівників не менше тисячі людей. Учасникам запропонували оцінити свого роботодавця на основі таких факторів, як умови праці, представництво жінок у вищому керівництві, дискримінація, гнучкість і справедливість оплати праці. Як заявила керівниця відділу з питань різноманітності в штаб-квартирі агентства у Вашингтоні Елейн Хо, NASA пишається тим, що агенство визнано найкращим роботодавцем для жінок. ""Але найбільше ми пишаємося багатьма дивовижними жінками, які день у день роблять неоціненний внесок у наші вражаючі місії. Наші науковці, юристи, бухгалтери, інженери, комунікатори, фахівці з управління персоналом, директори центрів та багато інших — нам пощастило, що в NASA працюють такі талановиті професіонали"", — додала Хо. Список найкращих роботодавців включає 400 компаній з різних галузей у державному, приватному та академічному секторах. NASA входить до 10% найкращих роботодавців у списку і є єдиним федеральним агентством, що увійшло до нього. Агентство також очолює список роботодавців в аерокосмічній та оборонній галузях. Національне управління з аеронавтики і дослідження космічного простору — агентство уряду США, засноване 1958 року для досліджень у галузі аеронавтики й космічних польотів. Штаб-квартира NASA розташована у Вашингтоні, основний майданчик — на мисі Канаверал у Космічному центрі Кеннеді у Флориді. Читати ще Читати ще NASA розпочало імітовану ""місію на Марс"" за участю чотирьох астронавтів Читати ще У NASA прокоментували, чи працював у них Дорж Бату"
"2023-07-19","https://suspilne.media/531633-pracivniki-mcdonalds-rozpovili-bbc-pro-seksualni-domaganna-rasizm-ta-znusanna/","Працівники McDonald's розповіли BBC про сексуальні домагання, расизм та знущання","Понад 100 нинішніх і колишніх співробітників McDonald's у Великобританії заявили про токсичну культуру сексуального насильства, домагань, расизму та знущань. Про харасмент на роботі вони розповіли журналістам BBC. Британська організація з питань рівності заявила, що занепокоєна висновками BBC, і відкрила нову гарячу лінію електронної пошти. У McDonald's ""глибоко вибачилися"". BBC почала досліджувати умови праці в McDonald's у лютому після того, як компанія підписала юридично зобов'язуючу угоду з Комісією з питань рівності та прав людини (EHRC), в якій зобов'язалася захищати своїх співробітників від сексуальних домагань. У McDonald's заявили, що вже мали значний досвід у цій сфері, проте розслідування BBC показало зовсім іншу картину. Протягом п’яти місяців журналісти зверталися до працівників McDonald’s, щоб запитати про їхній досвід роботи у мережі фаст-фуду. З понад 100 звинувачень від співробітників, з якими спілкувалися журналісти, 31 випадок стосується сексуального насильства, а 78 – сексуальних домагань. 18 випадків пов'язані із расизмом та 6 — про гомофобію. Співробітники також розповіли BBC про сексуальні стосунки між керівниками та молодшими співробітниками, що суперечить політиці компанії. Молоді жінки розповідали, що відчувають постійне судження про те, як вони виглядають. BBC почула такі заяви: 17-річна працівниця в графстві Чешир каже, що колега, старший за неї на 20 років, обізвав її расистськими образами та попросив показати їй свій пеніс, а також сказав, що хоче народити з нею ""чорно-білу""дитину. Колишня працівниця, якій було 17 років, розповіла, що старший менеджер ресторану душив та домагався її. Начальник зміни також надіслав їй відверто сексуальні фото. Один із менеджерів, запропонував 16-річному робітнику зайнятися сексом в обмін на вейпи. Менеджер одного із ресторанів полював на 16-річних нових дівчат в Чеширі, намагаючись змусити їх зайнятися сексом. Одна жінка розповіла, як її обзивали нецензурними словами та піддавали расистським жартам у ресторані в Абердіні. Нинішня працівниця в Ессексі розповіла, що стикалася з антисемітськими образами. Чоловіки-менеджери та співробітники філії в Уельсі жартують про те, хто з них першим переспить новобранці. Спалах гонореї у філії в Північній Ірландії, де сексуальні стосунки між співробітниками були звичайною справою. Кілька працівників розповіли журналістам, що менеджери McDonald's у торгових точках по всій Великобританії відповідальні за переслідування та напади. Дуже часто кажуть, що керівники вищої ланки не реагують на скарги. Працівники McDonald's розповіли BBCMcDonald's є одним із найбільших роботодавців у приватному секторі Великобританії. У гіганта швидкого харчування в 1450 ресторанах працюють понад 170 000 людей. Його співробітники також є одними з наймолодших працівників країни. Три чверті його співробітників віком від 16 до 25 років. Для багатьох це перша робота."
"2023-07-11","https://suspilne.media/526745-persa-zinka-vijskova-projsla-5-tiznevij-q-kurs-dla-sil-specialnih-operacij/","Перша жінка військова пройшла 5-тижневий Q-курс для Сил спеціальних операцій","У Силах спеціальних операцій Збройних сил України повідомили, що перша жінка-військовослужбовець пройшла Q-курс ССО. ""Сьогодні під час випуску Кваліфікаційного курсу Сил спеціальних операцій ""номер 68"" отримала нашивку спеціальні операції. Номер 68 — це перша жінка-військовослужбовець, яка подолала дистанцію в декілька місяців проходження Q-курсу ССО"", — йдеться у повідомленні. Далі військовослужбовиця буде розподілена в одну з військових частин. Q-курс — це спеціальний курс в рамках етапу відбору до підрозділів Спеціальних операцій ЗС України. Він охоплює як психологічний, так і фізичний етап підготовки та триває 7 місяців. На цьому курсі бійці увесь час бігають, відтискаються, присідають, долають марш-кидки — усе це в надскладних умовах. В останній день курсу на кандидатів чекає марш-кидок з 23-кілограмовим наплічником на 29 кілометрів — пробігти треба за 4 години 30 хвилин вздовж дороги або за 6 годин по пересічній місцевості. Читати ще Читати ще Жінки у війську: офіцерка ЗСУ розповіла про гендерні упередження, виклики та жіночий батальйон Читати ще ООН: Для досягнення рівності між чоловіками та жінками знадобиться 286 років Читати ще Як українці ставляться до жінок, які служать в ЗСУ — опитування"
"2023-07-11","https://suspilne.media/526713-oon-dla-dosagnenna-rivnosti-miz-colovikami-ta-zinkami-znadobitsa-286-rokiv/","ООН: Для досягнення рівності між чоловіками та жінками знадобиться 286 років","Для досягнення рівності між чоловіками та жінками знадобиться 286 років. Також за нинішніх темпів глобального прогресу у 2030 році 575 мільйонів людей все ще житимуть у крайній бідності, а 84 мільйони дітей не будуть ходити до школи. Про це йдеться у звіті ООН. У звіті про прогрес у досягненні 17 широкомасштабних цілей ООН, прийнятих світовими лідерами у 2015 році для покращення життя понад 7 мільярдів людей у світі, йдеться, що лише 15% зі 140 конкретних цілей, які оцінили експерти, можуть бути досягнуті до кінця цього десятиліття. Зокрема амбітні цілі на 2030 рік включають: викорінення голоду і забезпечення того, щоб ніхто не жив на суму менше ніж 2,15 долара на день, що є межею крайньої бідності; надання кожній дитині якісної початкової та середньої шкільної освіти; досягнення гендерної рівності; забезпечення всіх людей чистою водою, санітарії та доступу до доступної енергії; вживання невідкладних заходів для боротьби зі зміною клімату. ""Якщо ми не діятимемо зараз, порядок денний на період до 2030 року може стати епітафією для світу, який міг би бути"", — сказав генеральний секретар ООН Антоніу Гутерреш. За його словами, нездатність досягти прогресу означає, що нерівність продовжуватиме поглиблюватися, ""збільшуючи ризик фрагментованого світу на двох швидкостях"". 7 липня Генеральний секретар Організації Об'єднаних Націй Антоніу Гутерреш виступив проти використання касетних боєприпасів у війні. Читати ще Читати ще Жінки у війську: офіцерка ЗСУ розповіла про гендерні упередження, виклики та жіночий батальйон Читати ще Володимир Зеленський відповів на петицію про реєстровані партнерства для одностатевих і різностатевих пар Читати ще ""Укрзалізниця"" анонсувала тестування жіночих купе Читати ще Новим членом Комісії ООН з розслідування в Україні стала індійська правозахисниця"
"2023-06-05","https://suspilne.media/497368-ak-ukrainci-stavlatsa-do-zinok-aki-sluzat-v-zsu-opituvanna/","Як українці ставляться до жінок, які служать в ЗСУ — опитування","85% українців позитивно ставляться до жінок, які проходять службу в Збройних силах України. Про це свідчать результати дослідження групи ""Рейтинг"". Зазначається, що 64% українців однозначно позитивно ставляться до жінок в ЗСУ, 21% — скоріше позитивно, близько 3% — негативно. Крім того, 47% респондентів вважають рідкісними нерівності між жінками та чоловіками в ЗСУ, 33% — важко відповісти, близько 19% — розповсюдженими. Також, згідно з дослідженням, 71% українців вважають, що представники національних меншин під час проходження служби в Збройних силах України не зазнають дискримінації. Опитування проведене у березні 2023 року на замовлення Незалежної антикорупційної комісії (НАКО) за підтримки Українського ветеранського фонду Міністерства у справах ветеранів України. В опитуванні методом CATI (Computer Assisted Telephone Interviewing – телефонні інтерв'ю з використанням комп'ютера) взяли участь 2000 респондентів віком від 18 років з усіх областей України, крім тимчасово окупованих територій Криму та Донбасу, а також територій, де на момент опитування відсутній український мобільний зв'язок. Помилка репрезентативності дослідження з довірчою імовірністю 0,95: не більше 2,2%. 4 травня заступниця міністра оборони Ганна Маляр повідомляла, що у Збройних силах України служить 42 тисячі жінок-військовослужбовиць, а разом з цивільними працівницями — 60 тисяч. З них 5 тисяч на передовій. 107 жінок загинуло і є поранені. Читати ще Читати ще ""Дівчата в армії не для краси"". Військовослужбовиці із Запоріжжя розповіли, чи є дискримінація жінок в армії Читати ще ""Навіть якщо в лікарні доктор Хаус, можна туди не доїхати, якщо не буде допомоги на місці"" — медінструкторка Назарова Читати ще Жінки на фронті. П'ять історій військовослужбовиць з Прикарпаття у фото"
"2023-05-23","https://suspilne.media/484525-ukrzaliznica-anonsuvala-testuvanna-zinocih-kupe/","""Укрзалізниця"" анонсувала тестування жіночих купе","В поїздах України можуть з'явитися купе для жінок. Жіночі купе не новинка, вони існують в деяких країнах Азії та були протестовані в Європі. Про це повідомляє пресслужба ""Укрзалізниці"". ""Укрзалізниця"" активно працює над питанням посилення безпекових заходів у пасажирських поїздах. Зокрема, компанія розглядає можливість запровадження жіночих купе. Наразі розробляються IT-рішення та будуть внесені відповідні зміни до нормативних актів. Також компанія проводить консультації з юристами, міжнародними та українськими громадськими організаціями"", — йдеться у повідомленні державного перевізника. За словами голови правління ""УЗ"" Євгена Лященка, безпека українців — незалежно від гендеру — є фундаментальним пріоритетом компанії, особливо в період повномасштабної війни. ""Наші залізничники уважно вивчили світовий досвід, адже жіночі купе або вагони існують у деяких країнах Азії та були протестовані в Європі. Ми віримо в комплекс заходів, де тривожні кнопки та сигналізація в купе, відеоспостереження, посилене патрулювання і невідворотне покарання за будь-який доведений прояв домагань відіграватимуть ключову роль у викоріненні цього явища"", — сказав Євген Лященко. Він зазначив, що спочатку це буде ""пілотним проектом"". ""Поточне рішення залізниці — допомогти жінкам почуватися комфортніше та безпечніше за допомогою комплексу заходів, одним з яких стане ""пілот"" з жіночими купе. Ми тестуватимемо їх упродовж декількох місяців та разом з громадою і фахівцями приймемо рішення щодо масштабування. Це буде залежати від реального попиту та відгуків"", — сказав Лященко. Ідею ""пілотного проекту"" щодо запуску окремих купе для жінок також підтримала голова комітету з питань організації державної влади, очільниця партії Слуга Народу"" Олена Шуляк. ""Створення окремих купе або ж вагонів для жінок у потягах — можливість забезпечити комфорт для тих, хто цього потребує. Охоче допоможу з реалізацією цього задуму, готова напрацьовувати необхідні зміни до правил пасажирських перевезень"", — заявила Олена Шуляк. В компанії наголосили, що на першому етапі послугу з купівлі квитків у жіночі купе можливо реалізувати тільки через власний мобільний застосунок ""Укрзалізниці"". Пресслужба ""УЗ"" також нагадала, що у 2010 році компанія вже запроваджувала таку послугу, але вона не мала попиту, адже була доступною виключно в касах. Тоді жіночі купе буде запроваджено в експериментальному режимі на декількох обраних маршрутах далекого сполучення, пасажири яких проводили в дорозі багато часу. Читати ще Читати ще ""Законопроєкт є вагомим кроком у боротьбі з дискримінацією"", — авторка тексту законопроєкту про реєстровані партнерства Читати ще ""Укрзалізниця"" планує перейменувати ще 9 станцій на Донбасі. Луганська ОВА пропонує луганчанам самим вибрати назви Читати ще З Одеси до Вінниці курсуватиме інклюзивний електропоїзд"
"2023-03-08","https://suspilne.media/407802-kozen-drugij-malij-biznes-v-ukraini-vidkrivaut-zinki-opendatabot/","Кожен другий малий бізнес в Україні відкривають жінки — Опендатабот","У 2023 році кожен другий новий ФОП в Україні відкривають жінки. Від початку 2023 року вже було зареєстровано 36 892 ФОПи, з них 51% або 18 776 створили жінки. Про це повідомляє платформа для роботи з відкритими даними Опендатабот. Зазначається, що від 2017 року частка жінок, які відкривали ФОПи, росла. У 2020-2021 роках підприємиці відкривали 51% нових справ, проте велика війна дещо відкинула цей показник назад. Загалом протягом 2022 року жінки зареєстрували понад 93 тисячі ФОПів — це 48% від загальної кількості нових малих бізнесів. Третина нових фопів, зареєстрованих жінками, займаються роздрібною торгівлею — їх майже вдвічі більше, аніж чоловіків у цій категорії. 10 658 підприємиць розпочали власну справу в сфері ІТ — друге місце за кількістю реєстрацій. Натомість це лише 34% від загальної кількості фопів за цією категорією. У 2022 році жінки ""перегнали"" чоловіків у сфері надання інших індивідуальних послуг (85% нових справ — жінки), в виробництві одягу, освіті та hr (75%), соцдопомозі (74%) та охороні здоров'я (72%) тощо. Натомість ситуація із жінками на чолі компаній не така позитивна. Рік у рік кількість жінок-директорів середнього та великого бізнесу зменшується. У 2021 році лише 35% бізнесів очолювали жінки. Рік повномасштабного вторгнення скоротив їх кількість до 29%. Загалом торік було відкрито 9 405 компаній під керівництвом жінок. У 2023 намітилася тенденція на зростання. Від початку року було відкрито 3849 бізнесів, а жінки очолюють 30% нових компаній. Читайте також Волонтерка, військова, лікарка, вчителька — історії українок, які змінюють країну на краще ""Памʼятаю дописи про загиблих жінок: яка вона гарна, їй би ще цвісти й народжувати. Це приниження"" — правозахисниця Олена Шевченко ""Кожен і кожна мають свою думку, як і що робити в цей день, 8 березня"" — Зеленський ""Без правосуддя зцілення після війни ніколи не настане"" — військова журналістка Жанін ді Джованні Військовий облік жінок: що каже закон та як стати за власним бажанням"
"2023-03-08","https://suspilne.media/407775-kozen-i-kozna-maut-svou-dumku-ak-i-so-robiti-v-cej-den-8-berezna-zelenskij/","""Кожен і кожна мають свою думку, як і що робити в цей день, 8 березня"" — Зеленський","Президент Володимир Зеленський оприлюднив відеозвернення з нагоди Міжнародного жіночого дня — дня боротьби за права жінок. “Сьогодні можна сказати різні слова, звернути увагу на різні аспекти цього дня. Кожен і кожна мають свою думку, як і що робити в цей день, 8 березня. І в цьому — наша сила. В цьому є свобода. Ми рівні, ми вільні”, — сказав Зеленський. Він додав, що 8 березня важливо подякувати — подякувати всім жінкам, які працюють, навчають, навчаються, рятують, лікують, воюють за Україну. “Згадати, подумати й подякувати всім жінкам, які віддали свої життя за нашу державу. Подякувати мамам. Згадати, що поки мама жива, ти можеш відчути себе дитиною. Подякувати коханим за повагу й силу”, — сказав президент. Україна відзначає Міжнародний день боротьби за права жінок і міжнародний мир в умовах повномасштабної війни. Суспільне підготувало спеціальну програму на телеканалах, радіостанціях та цифрових платформах про права жінок, доцільність відзначення 8 березня та про українських жінок різних епох — від періоду Української повстанської армії та Українських січових стрільців до сучасної доби. Також нагадуємо топ-5 проєктів Суспільного, присвячених жінкам: Документальний цикл ""Сильна"" Проєкт ""Гендерні окуляри"" Спецпроєкт ""Так, я жінка"" Програма ""Жінки в музиці. Чотирнадцять історій"" Документальний фільм ""Бабусю, розкажи про Голодомор"""
"2023-03-07","https://suspilne.media/406449-do-gendernoi-rivnosti-se-300-rokiv-gensek-oon/","""До гендерної рівності ще 300 років"" — генсек ООН","Глобальний прогрес у сфері прав жінок ""зникає на очах"", для досягнення все більш віддаленої мети гендерної рівності знадобиться ще три століття. Про це заявив Генеральний секретар ООН Антоніу Гутерреш, передає The Guardian. “Гендерна рівність стає все більш віддаленою. За нинішніх темпів розвитку ООН Жінки відсуває її на 300 років"", — сказав Гутерріш у своїй промові на Генеральній Асамблеї напередодні Міжнародного жіночого дня 8 березня під час відкриття двотижневих дискусій під керівництвом Комісії зі становища жінок. За словами Гутерреша, права жінок у всьому світі порушуються. Йдеться про материнську смертність, вигнання дівчат зі шкіл, відмову в роботі доглядальницям і примушування дітей до ранніх шлюбів. “Прогрес, досягнутий протягом десятиліть, зникає на наших очах"", — сказав Гутерріш. Він підкреслив особливо важкі умови в Афганістані, де править Талібан, де ""жінки і дівчата були викреслені з суспільного життя"". Гутерреш не назвав інших конкретних країн, але підкреслив, що ""в багатьох місцях сексуальні та репродуктивні права жінок згортаються, а в деяких країнах дівчатка, які йдуть до школи, ризикують стати жертвами викрадень і нападів"". Читайте також: 8 березня в Україні: відмовитись від радянських стереотипів і відстоювати рівні права Як пише видання, у промові не було згадано Іран, який наприкінці 14 грудня 2022 року виключили з Комісії зі становища жінок через придушення в країні повстання, очолюваного жінками, яке тривало з вересня минулого року. ""Століття патріархату, дискримінації та шкідливих стереотипів створили величезний гендерний розрив у науці та технологіях"", — сказав Гутерреш. Як приклад він навів те, що жінки становлять лише 3% лауреатів Нобелівської премії в цих галузях. Генсек ООН закликав уряди, громадянське суспільство та приватний сектор до ""колективних дій"" у всьому світі, щоб забезпечити гендерно-орієнтовану освіту, покращити професійну підготовку та більше інвестувати в ""подолання цифрового гендерного розриву"". ""Патріархат чинить опір. Але так само і ми. Організація Об'єднаних Націй підтримує жінок і дівчат скрізь”, — додав Гутерреш. Читайте також 25 лютого замість 8 березня: що про це говорить авторка законопроєкту, громадські діячі й історики Чернігова Українці вибрали, чи залишити 8 березня вихідним"
"2023-02-01","https://suspilne.media/372289-peticia-pro-zabezpecenna-zinok-u-zsu-zasobami-gigieni-nabrala-potribnu-kilkist-golosiv/","Петиція про забезпечення жінок у ЗСУ засобами гігієни набрала потрібну кількість голосів","Петиція про забезпечення жінок, які несуть службу в Збройних Силах України, необхідними засобами гігієни, набрала на сайті президента необхідну для розгляду кількість голосів. Станом на 17.30 1 лютого документ набрав понад 25 580 голосів із необхідних 25 000. Також петиція вимагає створення відповідного органу, який займатиметься гендерними питаннями у силових структурах. Автором ініціативи виступила Влада Сірко. Петицію розмістили на сайті 2 листопада 2022 року. “Війна в Україні триває вже 8 років та 8 місяців, але за цей час не було створено належних умов для жінок, які несуть службу у лавах Збройних Сил України. Станом на зараз, забезпечення захисниць необхідними засобами особистої гігієни та військової форми повністю лежить на плечах волонтерів”, — йдеться у петиції. Її авторка зазначає, що військова сфера та оборона країни в Україні досі вважається суто чоловічою та забезпечення, відповідно, також орієнтоване саме на чоловіків. “На сьогоднішній день кількість жінок в армії складає 37 000 осіб. Всі вони змушені купляти потрібні засоби або за свій рахунок, або звертатись по допомогу до волонтерів”, — йдеться у документі. Авторка петиції заявляє, що йдеться про базові потреби, які необхідні кожній жінці. Проте у захисниць, які знаходяться на бойових позиціях, немає можливості придбати все необхідне. “Оскільки ми прагнемо доєднатись до НАТО, нам необхідно запровадити реформи, які зроблять службу у ЗСУ однаково комфортною як для чоловіків, так і для жінок. Наразі у НАТО функціонує комітет з гендерних питань та The International Military Staff Office of the Gender Advisor — Міжнародний офіс радника з гендерних питань, який займається питаннями інтеграції та забезпечення жінок в армії”— зазначається у документі. У петиції йдеться про необхідність створення відповідного аналогічного органу, який займатиметься гендерними питаннями та створенням належних умов для жінок-військовослужбовець. Петиція про забезпечення жінок у ЗСУ засобами гігієни набрала потрібну кількість голосів. Фото: скрін з сайту президента Читайте також Змінився порядок виплат українським військовим, США анонсували новий пакет військової допомоги. 343 день війни. Онлайн Військовий облік жінок: що каже закон та як стати за власним бажанням"
"2023-01-03","https://suspilne.media/351508-urad-opriludniv-pravila-vijskovogo-obliku-dla-zinok-medikiv/","Уряд оприлюднив правила військового обліку для жінок-медиків","Уряд оприлюднив правила військового обліку для жінок-медиків, які входять до ухваленого 30 грудня Порядку організації та ведення військового обліку призовників, військовозобов’язаних та резервістів. Згідно з документом, у жінок буде 7 днів після отримання тимчасового посвідчення військовозобов’язаного на прибуття до військкомату. “Заклади професійної (професійно-технічної), фахової передвищої або вищої освіти, які здійснюють підготовку жінок за медичною або фармацевтичною спеціальністю, за 2 місяці до завершення навчання за відповідною освітньою (науковою) програмою подають список щодо таких жінок (додаток 14) до районних (міських) територіальних центрів комплектування та соціальної підтримки, на території відповідальності яких вони розташовані”, — йдеться у постанові уряду. Зазначені списки є підставою для оформлення жінкам тимчасового посвідчення військовозобов’язаного (без визначення ступеня їх придатності для виконання військового обов’язку та відмітки про взяття на облік) та внесення інформації до Єдиного державного реєстру призовників, військовозобов’язаних та резервістів. Видача тимчасових посвідчень військовозобов’язаного зазначеним у списках жінкам, які здобули освіту за медичною або фармацевтичною спеціальністю, здійснюється районним (міським) територіальним центром комплектування та соціальної підтримки, на території відповідальності якого розташовані заклади освіти. Строк дії таких посвідчень — 30 діб. “Жінки, яким видано тимчасові посвідчення військовозобов’язаного (із строком дії 30 діб), повинні в семиденний строк з дня отримання таких посвідчень прибути до районного (міського) територіального центру комплектування та соціальної підтримки, на території відповідальності якого задеклароване/зареєстроване місце їх проживання, для взяття на військовий облік”, — йдеться у документі. Взяття жінок на військовий облік військовозобов’язаних здійснюється після визначення їх придатності до військової служби, внесення персональних даних до Єдиного державного реєстру призовників, військовозобов’язаних та резервістів з подальшим оформленням відповідного військово-облікового документа. Жінки, які здобули освіту за медичною або фармацевтичною спеціальністю та не перебували на військовому обліку у відповідних районних (міських) територіальних центрах комплектування та соціальної підтримки (не отримували військово-обліковий документ) до затвердження цього Порядку, можуть працевлаштовуватися як невійськовозобов’язані до кінця 2026 року. “Керівники державних органів, органів місцевого самоврядування, підприємств, установ та організацій повідомляють відповідним районним (міським) територіальним центрам комплектування та соціальної підтримки про жінок, які працюють у зазначених органах, на підприємствах, в установах та організаціях та які здобули освіту за медичною або фармацевтичною спеціальністю і не перебувають на військовому обліку у районних (міських) територіальних центрах комплектування та соціальної підтримки”, — зазначається у документі. В уряді також вирішили, що непрацевлаштовані жінки прибувають самостійно до відповідного районного (міського) територіального центру комплектування та соціальної підтримки з метою взяття їх на військовий облік військовозобов’язаних. “Жінки, які мають спеціальність та/або професію, споріднену з відповідною військово-обліковою спеціальністю, визначеною у переліку, затвердженому Міноборони, крім тих, які здобули освіту за медичною або фармацевтичною спеціальністю, та придатні до проходження військової служби за станом здоров’я та віком, беруться на військовий облік військовозобов’язаних за їх бажанням на загальних засадах, визначених цим Порядком”, — йдеться у постанові. Що відомо про призов в Україні 18 жовтня Верховна рада підтримала законопроєкт щодо призову на строкову військову службу та діяльності призовних комісій. Згідно з текстом проєкту закону №8109, під час дії воєнного стану призов на строкову військову службу не проводиться. Крім цього, призовні комісії створюються для розгляду питань щодо організації медичного огляду осіб, які перебувають на військовому обліку: організації і проведення медичного огляду осіб, які перебувають на військовому обліку призовників та досягли 27-річного віку, взяття їх на військовий облік військовозобов'язаних або виключення з військового обліку; направлення призовників, які виявили бажання вступити до вищих військових навчальних закладів або військових навчальних підрозділів закладів вищої освіти, для проходження випробувань та складання вступних іспитів або прийняття рішення про відмову в такому направленні. При цьому 20 грудня начальник управління персоналу штабу Командування Сухопутних військ ЗСУ Роман Горбач повідомив, що мобілізація в Україні трохи знизилася за темпами, порівняно з початком повномасштабного вторгнення. При цьому її посилення після Нового року не планують. Дивіться також: Рік, коли ми стали сильними. 2022-й у фотографіях Суспільного"
"2022-12-26","https://suspilne.media/346706-persi-partii-zinocoi-vijskovoi-formi-nadijsli-v-kilka-brigad-minoboroni/","Перші партії жіночої військової форми надійшли в кілька бригад — Міноборони","Міністр оборони України Олексій Резніков повідомив, що перші партії жіночої військової форми і білизни вже надійшли до декількох бригад на тестування. За словами голови оборонного відомства, спільно з волонтерами було виготовлено два варіанти костюма та спідньої білизни для військовослужбовиць, які будуть досліджені під час експериментального носіння у військових частинах. Читайте також: В Україні вперше представили експозицію жіночої військової форми Також Резніков зазначив, що буде досліджено вже чинну модель польового костюма, шляхом його розукомплектування та надання захисницям кітеля та штанів різної розмірної сітки. ""Після тестування форми і отримання від них зауважень та побажань, екземпляри будуть доопрацьовані виробником. Після цього будуть внесені зміни до наказу Міноборони ""Про затвердження Правил носіння військової форми одягу та знаків розрізнення військовослужбовцями Збройних сил України та ліцеїстами військових ліцеїв"", — заявив міністр. Крім того, у січні міністерство планує розпочати роботу щодо впровадження для військовослужбовиць окремого типу черевиків з високими берцями. Станом на кінець листопада 2022 року в ЗСУ проходять службу 59 тисяч 786 жінок. З яких 41 тисяча — це військовослужбовиці і, відповідно, майже 19 тисяч — це цивільні працівниці. Уніфікованої жіночої військової форми в Україна наразі немає. Жінкам військовим видають чоловічу форму, білизну, взуття. 18 липня 2022-го Міноборони повідомляло, що у жінок в українській армії зʼявиться уніфікована жіноча військова форма. Її розробкою займаються волонтери. З початку повномасштабного вторгнення Росії в Україні загинула 101 українська жінка-військовослужбовиця, 50 вважаються зниклими безвісти. Читайте також: Військовий облік жінок: що каже закон та як стати за власним бажанням"
"2022-12-06","https://suspilne.media/332530-olena-zelenska-otrimala-nagorodu-the-hillary-rodham-clinton-awards-u-ssa/","Олена Зеленська отримала нагороду The Hillary Rodham Clinton Awards у США","Перша леді України Олена Зеленська отримала нагороду The Hillary Rodham Clinton Awards, яку щороку вручає Джорджтаунський інститут жінок, миру та безпеки. Дружину президента України відзначили “за виняткове лідерство у визнанні важливої ролі жінок у створенні більш мирного та безпечного світу”, інформує пресслужба президента. Відзнаку Олені Зеленській вручила в режимі онлайн державний секретар США у 2009-2013 рр. Гілларі Клінтон. “Я не маю відчуття, що ця нагорода належить лише мені. Вся Україна зараз бореться за свободу й водночас — за мирне життя у всьому світі. Тому дозвольте мені подякувати й розділити цю відзнаку з кожною українкою та українцем, що відстоюють право на мир”, — сказала Зеленська. За її словами, вона розглядає цю нагороду як іще один знак підтримки України з боку США. Олена Зеленська отримала нагороду The Hillary Rodham Clinton Awards, грудень 2022 року. Фото: ОПУ Окрім першої леді, серед лауреаток — урядова уповноважена з питань гендерної політики Катерина Левченко, голова “Центру громадянських свобод” Олександра Матвійчук, співзасновниця й директорка зі стратегічного розвитку Українського жіночого фонду Наталія Карбовська. Усі вони, за словами організаторів, символізують десятиліття мужньої праці на передовій в уряді та громадянському суспільстві. Олена Зеленська отримала нагороду The Hillary Rodham Clinton Awards, грудень 2022 року. Фото: ОПУ Відзнаку також отримала Її Королівська Високість Софі, Графиня Весекська. Її відзначили за багаторічну підтримку гендерної рівності та лідерство в боротьбі проти сексуального насильства під час конфліктів у всьому світі, включно з Україною. Джорджтаунський інститут жінок, миру та безпеки (GIWPS) вивчає й висвітлює роль і досвід жінок у сфері миру та безпеки в усьому світі. Раніше лауреатами щорічної премії ставали Верховний комісар ООН з прав людини Мішель Бачелет, лауреатка Нобелівської премії миру Надія Мурад та інші. Читайте також Наслідки масованої атаки РФ, в ООН заявили про понад 6700 загиблих цивільних українців. 286 день війни. Онлайн Олена Зеленська виступила перед парламентом Великої Британії Українці готові терпіти заради гідності та перемоги — Зеленська про війну та блекаут"
"2022-09-08","https://suspilne.media/279525-u-nato-sukaut-zinku-na-posadu-genseka-hrista-friland-z-kanadi-e-odnieu-z-kandidatur-zmi/","У НАТО шукають жінку на посаду Генсека. Христя Фріланд з Канади є однією з кандидатур — ЗМІ","Віцепрем’єр-міністерка, міністерка фінансів Канади Христя Фріланд може стати новим генеральним секретарем НАТО. Про це пише CBC News з посиланням на джерела НАТО. В Канаді Фріланд зараз опинилася в центрі спекуляцій, оскільки поширюються розмови про її можливе призначення генсеком НАТО, зазначають журналісти CBC News. Загалом, у НАТО серйозно розглядають можливість призначення жінки на посаду Генсека, йдеться у матеріалі. Щонайменше чотири різних джерела — в Оттаві, Вашингтоні та Брюсселі, де розташована штаб-квартира НАТО — кажуть, що ім’я Фріланд кілька місяців обговорювалося в міжнародних колах з питань оборони та безпеки як потенційного наступника нинішнього генсека НАТО Єнса Столтенберга. Він працює на цій посаді з 2014 року. Термін повноважень Столтенберга мав закінчитисяу вересні 2022 року, але лідери НАТО через російське вторгнення в Україну продовжили цей термін до 2023 року, зазначає CBC News. “Є кілька дуже кваліфікованих жінок, які були б дуже хорошими кандидатами”, — сказав конфіденційно високопосадовець НАТО CBC News у серпні. За його словами, є певний імпульс, щоб жінка стала наступним Генсеком НАТО. За даними журналістів, у штаб-квартирі НАТО наголошують, що військовий альянс, який існує сім десятиліть, прагне отримати свіжу перспективу, яку жінка принесе на посаду генерального секретаря. У НАТО шукають людину з твердістю та міжнародними зв’язками. Там також обережно оцінюють шанси Фріланд, припускаючи, що вона перебуває приблизно “в середині списку” жінок, які стануть сильними, кваліфікованими кандидатками. “Наявність канадця ( у ролі генсека — ред.) може бути бажаною з точки зору посилення участі Канади в альянсі”, — сказав Кріс Скалуба з вашингтонського аналітичного центру Atlantic Council. Про Фріланд загалом добре думають у європейських і трансатлантичних колах безпеки, додав аналітик. “Я думаю, що це дає їй законні шанси”, — сказав він . Джерела в Брюсселі повідомили, що ім'я Фріланд з'явилося восени минулого року. Питання, на яке поки немає відповіді, полягає в тому, чи сама Фріланд може бути зацікавлена ​​в цій роботі. Одні з переваг Фріланд — це те, що вона глибоко занурена в політику та історію Східної Європи, може говорити англійською, українською, російською, польською, французькою, іспанською та італійською мовами. Це є важливим в той час, коли альянс намагається втриматися разом на тлі вторгнення РФ в Україну. Її знання Росії та внутрішньої роботи Кремля було би ще одним великим плюсом, пише CBC News. Христя Фріланд – найвідоміша канадка українського походження, відома журналістка, ексміністерка закордонних справ, нинішня міністерка фінансів та віце-прем’єрка Канади. Читайте також Вторгнення Росії в Україну, день 197. Текстовий онлайн"
"2022-07-28","https://suspilne.media/265638-lito-tez-nalezit-nam-v-ispanii-zaklikaut-zinok-ne-kompleksuvati-cerez-zovnisnist/","""Літо теж належить нам"": в Іспанії закликають жінок не комплексувати через зовнішність","Іспанський уряд запустив інформаційну кампанію, яка закликає жінок припинити комплексувати через невідповідність нав’язаним суспільством ідеалам краси. Про це повідомляє Asssociated Press. ""Державне міністерство з питань рівноправності Іспанії запустило літню кампанію, яка закликає жінок відмовитися від ""стереотипів"" та ""естетичного насильства"" — соціального тиску, якого зазнають деякі жінки, щоб відповідати ідеалам краси"", — йдеться у повідомленні. На плакаті, що рекламує кампанію, зображені жінки різного віку, розміру та кольору шкіри у купальних костюмах на пляжі. Також на ньому розміщений слоган: ""Літо теж належить нам"". ""Насолоджуйтесь (літом — ред.) де завгодно і з ким завгодно"", — написала у своєму Twitter міністерка з питань рівноправності Ірен Монтеро. Очільниця державного Інституту жінок Антонія Моріллас заявила, що гендерні стереотипи лежать в основі дискримінації за зовнішністю. ""На жінок проєктуються очікування щодо того, як вони мають виглядати. Це не тільки впливає на нашу самооцінку, але також позбавляє нас прав і обмежує те, як ми поводимося і чи отримуємо ми задоволення від громадських місць"", — сказала Моріллас державному інформаційному агентству Efe. Підписуйтесь на розсилку Суспільного – головні новини та тексти тижня в одному листі. Читайте нас у Telegram: головні новини України та світу"
"2022-06-18","https://suspilne.media/251567-prezident-zaproponuvav-radi-ratifikuvati-stambulsku-konvenciu/","Президент запропонував Раді ратифікувати Стамбульську конвенцію","Президент Володимир Зеленський вніс до Верховної ради проєкт закону №0157 про ратифікацію Конвенції Ради Європи про запобігання насильству стосовно жінок і домашньому насильству та боротьбу із цими явищами, відомої як Стамбульська конвенція. Відповідні дані оприлюднені на сайті українського парламенту. Відповідно до пояснювальної записки, президент пропонує ратифікувати Конвенцію, щоб імплементувати в українське законодавство міжнародні стандарти у сфері запобігання та протидії насильству стосовно жінок, а також домашньому насильству. У лютому Володимир Зеленський пообіцяв внести до Верховної Ради законопроєкт про ратифікацію Стамбульської конвенції. Стамбульська конвенція проти насильства покликана захищати жінок, а також інших жертв домашнього насильства – чоловіків, дітей, в тому числі тих, які стають свідками, та людей похилого віку. Вона гарантує постраждалим доступ до медичного забезпечення, психологічної та юридичної підтримки, вдосталь безпечних місць (притулків) та право на компенсації й справедливе розслідування. Що відомо У 2011 році Комітет міністрів Ради Європи ухвалив Стамбульську конвенцію про запобігання насильству стосовно жінок і домашньому насильству та боротьбу з цими явищами. Туреччина стала першою країною, яка ратифікувала цей документ. Після неї Конвенцію підписали ще 33 країни. Україна брала участь у підготовці Стамбульської конвенції проти насильства, проте Верховна Рада досі її не ратифікувала. Проти ратифікації виступають Всеукраїнська рада церков та деякі народні депутати, стверджуючи, що конвенція ""нав'язує гендерну ідеологію"". Понад 50 українських громадських організацій об’єдналися в коаліцію ""За Стамбульську конвенцію"" із закликом до президента Зеленського та Верховної ради ратифікувати цей міжнародний документ. Віцепрем'єр-міністерка з питань європейської та євроатлантичної інтеграції України Ольга Стефанішина заявила, що конвенцію мають ухвалити у 2022 році. За її словами, уряд провів консультації щодо конвенції із Радою Європи та отримав відповідні роз’яснення, які мають спростити ратифікацію документа в Україні. 16 червня Всеукраїнська Рада Церков і Релігійних Організацій на своєму сайті опублікувала заяву, де закликає Верховну раду зняти з розгляду питання про ратифікацію Стамбульської конвенції — щоб запобігти ""ескалації напруженості та розколу українського суспільства"". Розгляд цього питання внесено до порядку денного засідання парламенту у понеділок, 20 червня. Релігійні діячі наголосили, що Стамбульська конвенція запроваджує поняття ""гендер"" як ідеологічний концепт самоідентифікації людини. Рада Церков закликала розвивати натомість українське законодавство, щоб протидіяти домашньому насильству, насильству проти жінок за прикладом інших країн Європи, які відмовилися від ратифікації Стамбульської конвенції. Читайте також Право на життя без насилля. Що таке Стамбульська конвенція ""Захистити мене немає кому"". Чому Україна не ратифікувала Стамбульську конвенцію проти насильства Підписуйтесь на розсилку Суспільного — головні новини та тексти тижня в одному листі. Читайте нас у Telegram: головні новини України та світу"
"2022-04-01","https://suspilne.media/223913-z-11-kvitna-v-pasporti-ssa-zavitsa-novij-gendernij-marker-h/","З 11 квітня в паспорті США з’явиться новий гендерний маркер — ""Х""","У США відтепер можна не обирати жодної статі, незалежно від того, яка статева належність зафіксована у будь-яких інших документах. Про це повідомляє пресслужба Державного департаменту. ""Починаючи з 11 квітня, громадяни США у заяві на отримання паспорта США у графі ""стать"" можуть ставити ""X"", а наступного року ця можливість стане доступною і для інших документів... Після ретельного розгляду результатів проведеного дослідження та відгуків членів (ЛГБТ) спільноти ми дійшли висновку, що визначення гендерного маркера ""X"" у відкритих формах Держдепартаменту звучатиме так: ""Неуточнена чи інша гендерна ідентичність"", – пояснив держсекретар США Ентоні Блінкен. Читайте також: Уряд підготував застереження, які мають спростити ратифікацію Стамбульської конвенції На його думку, визначення Х виявляє повагу до приватного життя людей. Держдеп продовжує тісно співпрацювати з партнерами з федерального уряду, ""щоб забезпечити максимально комфортні умови для всіх власників паспортів, незалежно від їхньої гендерної ідентичності"", зазначив він. За його словами, це є підтвердженням відданості справі просування та захисту свободи, гідності та рівності всіх людей у всьому світі. Що відомо 2 грудня 2020 року Національна рада з питань трудових відносин опублікувала скаргу, в якій звинуватила Google у незаконному моніторингу та допиті кількох працівників, яких потім звільнили за протест проти політики компанії та спробу організувати профспілку. Уряд Іспанії має намір змінити визначення згоди у нормі закону, яка прирівнює жертв сексуального насильства до жертв гендерного насильства. Пропозиція вже надійшла до Ради міністрів країни й враховує криміналізацію вуличного домагання. В Україні 59% усіх керівних посад займають чоловіки, в той час, як жінки займають 41%. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2022-02-17","https://suspilne.media/208184-u-saudivskij-aravii-ponad-28-tisac-zinok-podalisa-na-30-vakansij-masinistki-poizda/","У Саудівській Аравії понад 28 тисяч жінок подалися на 30 вакансій машиністки поїзда","Іспанська залізнична компанія Renfe, яка обслуговує сполучення між саудівськими містами Мекка і Медина, за місяць отримала понад 28 тисяч заявок на роботу машиністкою поїзда. Жінки претендують на лише 30 вакансій. Про це 16 лютого повідомила пресслужба Renfe. Компанія відкрила вакансії 2 січня — вона стане першою в Саудівській Аравії, де жінки працюватимуть машиністками поїзда. Крім того, швидкісний електропоїзд, що сполучатиме Мекку і Медину, стане першим на Близькому Сході. Близько 14 тисяч претенденток віком 22-30 років уже пройшли перший етап відбору онлайн, де оцінювалися знання англійської мови та успішність. Далі на них чекають додаткові тести й співбесіди, за результатами яких 30 запропонують роботу. Майбутні машиністки, починаючи з березня 2022 року, протягом року перебуватимуть на оплачуваному стажуванні, яке складатиметься з теоретичного і практичного курсів. Після цього вони приступлять до роботи. У компанії Renfe в Саудівській Аравії вже зараз працюють 80 машиністів-чоловіків і ще 50 проходять підготовку. Що відомо Саудівська Аравія роками була патріархальною країною, де жінки майже не допускалися до роботи. Але в останні роки влада під керівництвом кронпринца Мохамеда бін Салмана вдалася до більш ліберальної політики: так, тепер жінки можуть керувати авто, подорожувати без супроводу чоловіка, ходити на футбольні матчі тощо. За даними американського Інституту Брукінгса, жінки наразі становлять третину всієї робочої сили в Саудівській Аравії. При цьому чоловіки обіймають більшість посад, передусім у державному секторі. Попри це, саудитки досі не можуть вийти заміж, вийти із в'язниці і в деяких випадках отримати медичну допомогу без згоди чоловіка-опікуна. А правозахисники стверджують, що жінки в Саудівській Аравії зазнають дискримінації в питаннях, які стосуються сім'ї та дітей. Читайте також Хіджаб, макіяж та хна. Які правила в мейкапі та догляді за собою мають мусульманки Підписуйтесь на розсилку Суспільного — головні новини та тексти тижня в одному листі. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2022-01-27","https://suspilne.media/201620-aktivistki-femen-vimagali-u-zelenskogo-skasuvati-nakaz-pro-vijskovij-oblik-zinok/","Активістки Femen вимагали від Зеленського скасувати наказ про військовий облік жінок","Активістки Femen 27 січня провели акцію біля будівлі Офісу Президента України. Вони вимагали від президента Зеленського скасувати наказ про військовий облік для жінок. Про це Суспільному повідомили у пресслужбі організації. ""Жінки та дівчата мають брати участь у військових конфліктах виключно на добровільних засадах. Влада не має морального права змушувати жінок до участі у війнах. Жінки досі не мають рівних прав із чоловіками, і тому на них не можуть накладатися рівні обов'язки"" — сказано у зверненні активісток. Читайте також: Що таке гендерна дискримінація і куди на неї скаржитися. Розповідає Мін'юст Активістки вимагають від військового керівництва країни скасувати наказ про обов’язковий військовий облік та мобілізацію жінок. Активістка Femen біля Офісу Президента. Фото: Femen Фото: Femen Що відомо 17 грудня набув чинності наказ Міністерства оборони, згідно з яким жінки низки професій повинні будуть стати на військовий облік. Загалом у наказі представлені спеціальності від сфери громадського харчування до видавництва та поліграфії. У переліку є такі професії, як програмісти, лікарі, юристи, журналісти, музиканти, соціальні працівники, бухгалтери, співробітники ресторанів і готелів тощо. Граничний вік перебування в запасі та у військовому резерві — 60 років. 21 січня Міністерство оборони розробило нову редакцію наказу про військовий облік для жінок. У новій редакції визначено 14 спеціальностей та 6 професій, здобуття та отримання яких передбачає постановку на військовий облік, які споріднені з близько 100 військово-обліковими спеціальностями. У попередньому документі йшлося про 35 фахових напрямків, що об‘єднували понад 200 спеціальностей. У 2020 році Генеральний секретар ООН Антоніу Ґутерреш назвав гендерну нерівність однією з найбільших проблем в світі. Україна підписала Стамбульську конвенцію, яка забороняє домашнє насильство та насильство щодо жінок, ще у 2011 році. Проте Верховна рада досі не ратифікувала її. У травні 2021 року Верховна комісарка ООН Мішель Бачелет заявила, що пенсійні виплати для жінок в Україні в середньому на 30% нижче, ніж пенсійні виплати для чоловіків Підписуйтесь на розсилку Суспільного – головні новини та тексти тижня в одному листі. Читайте також ""Це стосується не лише жінок"". Експерти розповіли про домашнє насильство в Україні ""Гендерна сліпота"". Які існують міфи про пансексуальність Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2022-01-17","https://suspilne.media/198420-urad-pidgotuvav-zasterezenna-aki-maut-sprostiti-ratifikaciu-stambulskoi-konvencii/","Уряд підготував застереження, які мають спростити ратифікацію Стамбульської конвенції","Уряд провів консультації щодо Стамбульської конвенції із Радою Європи та отримав відповідні роз’яснення, які мають спростити ратифікацію документа в Україні. Про це у коментарі Суспільному повідомила віцепрем’єрка з питань європейської та євроатлантичної інтеграції Ольга Стефанішина. ""Якщо ми говоримо про ратифікацію Стамбульської конвенції про протидію насильства щодо жінок, ми провели консультації також з Радою Європи. Тому що, ви знаєте, були застереження і релігійних організацій. Було багато застережень щодо тлумачення самої конвенції"", — розповіла вона. Відтак віцепрем’єрка звернулася до генеральної секретарки Ради Європи, яка надала відповідний лист із роз’ясненнями. ""З урахуванням цього і консультацій, ми підготували проєкт заяви, яка буде роз’яснювати власне те, як ми бачимо і розуміємо конвенцію. Зокрема, що вона взагалі не стосується питань гендерної ідентифікації, гендерних стереотипів, будь-яких положень які стосуються Конституції, сімейних устоїв, закріплених в Конституції"", — підкреслила Стефанішина. Читайте також: Уряд провів консультації щодо Стамбульської конвенції із Радою Європи та отримав відповідні роз’яснення, які мають спростити ратифікацію документа в Україні. За її словами, уряд сформував застереження, що має спростити процес ратифікації конвенції. ""Тому ми таке застереження сформували, ми готуємо пакет для того, щоб президент вніс його на розгляд парламенту, і він точно вже відповідає міжнародній практиці. Такі країни, як Хорватія, також ратифікували конвенцію із застереженнями"", — додала віцепрем’єрка. Читайте також: Україна може ратифікувати Стамбульську конвенцію у 2022 році – віцепрем'єрка Стефанішина При цьому Стефанішина підкреслила, що змінити термінологію документа неможливо. ""З документа не можна прибрати слово ""гендер"", тому що це — міжнародна конвенція, вона просто ратифікується. Але разом з ратифікацією є такий інструмент як заява, в якій ми розтлумачуємо, як ми бачимо і розуміємо положення конвенції відповідно в тій заяві, які буде подаватися Україною"", — зазначила політикиня. Віцепрем’єрка зауважила, що таке тлумачення буде публічним та стане невід’ємною частиною законопроєкту. ""Тому, щойно як законопроєкту буде зареєстрований в парламенті, всі зможуть ознайомитись з цією заявою"", — підсумувала вона. Що відомо У 2011 році Комітет міністрів Ради Європи ухвалив Стамбульську конвенцію про запобігання насильству стосовно жінок і домашньому насильству та боротьбу з цими явищами. Туреччина стала першою країною, яка ратифікувала цей документ. Після неї Конвенцію підписали ще 33 країни, в тому числі Україна. Стамбульська конвенція набула чинності 1 серпня 2014 року. Станом на січень 2018 року її підписали 45 країн та Європейський Союз. 5 червня 2020 року Володимир Зеленський пообіцяв винести на розгляд Ради законопроєкт щодо її ратифікації, але це так і не було зроблено. Тому Марш жінок, один з учасників коаліції ""За Стамбульську конвенцію"", вирішив зареєструвати ще одну петицію, а також заклик ратифікувати цей міжнародний документ та ознайомся з його перевагами на сайті https://stopviolence.in.ua/. Громадські організації закликали президента і Раду терміново ратифікувати Стамбульську конвенцію. Понад 10 років тому Україна брала участь у підготовці Стамбульської конвенції проти насильства, проте Верховна рада досі її не ратифікувала. Проти ратифікації виступають Всеукраїнська рада церков та деякі народні депутати, стверджуючи, що конвенція ""нав'язує гендерну ідеологію"". Підписуйтесь на розсилку Суспільного – головні новини та тексти тижня в одному листі. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-12-25","https://suspilne.media/192631-vijskovij-oblik-dla-zinok-uristka-vidpovidae-na-golovni-zapitanna/","Військовий облік для жінок: юристка відповідає на головні запитання","Міністерство оборони України розширило перелік професій, який зобовʼязує жінок стати на військовий облік. Згідно з наказом Міноборони, жінок мають поставити на військовий облік до кінця 2022 року; крім того, їх будуть призивати для несення військової служби у разі введення воєнного стану або в особливий період під час мобілізації. На головні питання про військовий облік жінок в ефірі Українського радіо відповіла юристка громадської організації ""Юридична сотня"" Марія Звягінцева. Чому Міноборони розширило перелік професій для жінок Перелік був розроблений на виконання закону України""Про внесення змін до деяких законодавчих актів щодо удосконалення окремих питань виконання військового обов'язку та ведення військового обліку"". Він набув чинності ще у квітні 2021 року. Раніше перелік споріднених спеціальностей теж існував. Він затверджувався постановою Кабінету міністрів, проте зараз цим законом відповідальність за ведення цього переліку переклали на Міністерство оборони і своїм наказом, який був опублікований у офіційних друкованих виданнях 17 грудня, цей перелік було розширено. Чим відрізняється військовий облік від призову Між призовом на військову службу і військовим обліком є дуже велика різниця. Військовий облік не означає, що жінку покличуть виконувати військовий обов’язок. Відповідно процедура обліку та процедура призову — ​​це різні механізми. Як стати на військовий облік Потрібно звернутися за місцем реєстрації з заявою, форму якої наразі не повідомили, але вона буде або вільна, або за певним зразком, який нададуть в територіальному центрі комплектування та соціальної підтримки. Також до заяви потрібно докласти фотокартку для документів, документи про освіту, довідку з роботи щодо займаної спеціальності, якщо така є, за наявності документи про одруження та свідоцтво про народження дітей, а також інформацію про стан здоров'я після проходження військової лікарської комісії. Чи візьмуть жінку на військовий облік, якщо в неї є діти Наявність у дітей не перешкоджає постановці на військовий облік. Проте на строкову службу жінки все одно не призиваються, тому що це все одно покладається лише на чоловіків. Відповідно до закону України ""Про військовий обов'язок і військову службу"", жінки, які перебувають на військовому обліку, можуть бути призвані на військову службу чи залучені для виконання робіт із забезпечення оборони держави у воєнний час. Проте навіть у випадку призову у воєнний час все одно певні люди мають відстрочку від виконання такого обов’язку. Це, наприклад, жінки та чоловіки, на утриманні яких перебуває троє і більше неповнолітніх дітей, або якщо вони самостійно виховують дитину, або якщо на утриманні перебуває дитина з інвалідністю, то такі особи не можуть бути призвані на військову службу. Окремою є категорія людей, які виховують дитину як батьки-вихователі або є опікунами чи усиновителями. Вони можуть бути призвані на військову службу, але лише в разі їхньої згоди і тільки за місцем проживання або не підлягають призову взагалі. Крім того, підставами для невзяття на військовий облік є лише або досягнення певного граничного віку, в особливий період це 60 років, або стан здоров'я, що буде перевірятися лікарською комісією. Читайте також: Як військовий призов для жінок працює у світі Що робити, якщо жінка живе не за місцем реєстрації Щодо фактичного місця проживання, то наразі такої можливості не передбачено. Проте якщо людина на офіційній підставі, наприклад, за договором оренди, проживає в іншому місці, ніж зареєстрована, є варіант змінити місце реєстрації і вже потім ставати на військовий облік. І рік — це достатній строк, щоб виконати свій обов’язок. Якщо жінка ніде не працює, що їй робити Перелік, затверджений наказом Міноборони, передбачає два варіанти: або наявність відповідної освітньої спеціальності, або наявність професії. Чогось одного достатньо для того, щоб виник обов’язок постановки на військовий обов’язок. Тому якщо наразі роботи немає або жінка працює як фізична особа-підприємець чи домогосподарка з відповідною спеціальністю, яка є в переліку, все одно вона має ставати на облік. Чи будуть військовозобов'язані жінки проходити військові збори Міноборони повідомило, що обов'язок проходження зборів буде поширюватися і на жінок за відсутності підстав для надання відстрочки, зокрема за станом здоров'я, наявності неповнолітніх дітей на утриманні чи іншої особи, яка потребує постійного піклування тощо. Це може бути підставою для непроходження зборів, проте практика щодо цього ще не сформувалася. Хто несе відповідальність, якщо жінка не стала на військовий облік До кінця 2022 року санкцій ні на військовозобов'язаних, ні на роботодавців накладати не будуть. Навіть після завершення цього строку, якщо територіальні центри будуть перевантажені реєстрацією військовозобов'язаних, цей строк може бути продовжений. Оскільки відповідальність покладається на роботодавців, то там штрафи будуть дещо вищі, ніж щодо військовозобов'язаних, — до 8500 грн. Також можуть бути штрафи внаслідок перевірки Держпраці, наприклад, щодо неправильності ведення військового обліку, або внаслідок перевірки такої правильності територіальним центром комплектування та соціальної підтримки. Проте є й відповідальність на самих військовозобов'язаних, які вчасно не стали на облік. За порушеннями самими військовозобов'язаними правил військового обліку може наставати адміністративна відповідальність, яка передбачена в Кодексі України про адміністративні правопорушення: штраф або до 850 грн, або ж — якщо це повторне порушення або порушення, вчинене під час дії особливого періоду, а особливий період наразі є, — до 1700 грн. Підписуйтесь на розсилку Суспільного – головні новини та тексти тижня в одному листі. Що відомо 17 грудня набув чинності наказ Міністерства оборони, згідно з яким жінки низки професій повинні будуть стати на військовий облік. Загалом у наказі представлені спеціальності від сфери громадського харчування до видавництва та поліграфії. У переліку є такі професії, як програмісти, лікарі, юристи, журналісти, музиканти, соціальні працівники, бухгалтери, співробітники ресторанів і готелів тощо. Граничний вік перебування в запасі та у військовому резерві — 60 років. Наказ Міністерства оборони про ведення обліку придатних до військової служби жінок не зобов’язує до цього фізичних осіб-підприємців. А голова комітету Верховної ради з питань національної безпеки, оборони та розвідки Олександр Завітневич (""Слуга народу"") заявив, що перелік професій, представниці яких мають ставати на військовий облік, скоротять у ""бік зменшення та здорового глузду"". До кінця 2022 року жоден керівник підприємства, де працюють жінки, а також самі жінки, які мають стати на облік, не нестимуть адміністративну відповідальність. Після кінцевого терміну взяття на облік жінок, яким це необхідно зробити, будуть штрафувати підприємства від 5500 до 8500 грн. У ЗСУ запевняють, що зміни до закону, якими жінок деяких професій зобов'язують ставати на військовий облік, не пов'язані із можливою агресією Росії щодо України. І додають, що жінки-спеціалісти будуть використані лише у разі крайньої потреби під час мобілізації: раніше на службу призвали майже 200 тисяч жінок, але тільки за їхньою згодою. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-12-24","https://suspilne.media/192583-u-gruzii-ostrafuvali-restoran-akij-vidkriv-vakansiu-z-opisom-visoka-i-huda-zinka/","У Грузії оштрафували ресторан, який відкрив вакансію з описом ""висока і худа"" жінка","Служба інспекції праці Грузії оштрафувала заклад швидкого харчування ""Ендорфін"", який неодноразово допускав дискримінацію щодо претендентів на роботу. Ресторан із рішенням незгоден і заявив, що просто пожартував. Про це повідомляє грузинський телеканал Mtavari. Причиною штрафу стала вакансія, яку ""Ендорфін"" виклав у соцмережах, з оголошенням такого змісту: ""Потрібен бухгалтер, дівчина віком до 50 років, на повну ставку. Вимоги: висока, струнка, з досвідом роботи в програмі Fina, з досвідом роботи на підприємстві. Просимо прислати резюме і селфі на електронну пошту"". Ресторан пояснив Службі інспекції праці, що вакансія була жартом і ""прикладом пропаганди здорового способу життя"". Відомство, однак, заявило, що оголошення містить ознаки дискримінації за статтю, віком і зовнішністю. ""Дискримінація заборонена як у трудових, так і в дотрудових відносинах, зокрема на етапі розміщення вакансій і відбору працівників"", – заявили в Службі інспекції праці Грузії і оштрафувала ""Ендорфін"". Заклад заявив, що після оплати штрафу опублікують ще один допис із вакансією ""Шукаємо темношкіру біляву офіціантку"" на знак протесту, а також оскаржать рішення Служби інспекції праці в суді. ""Ми пояснили, що це жарт і сарказм, як нам ще раз пояснити це Службі інспекції праці? Що ми не в Радянському Союзі чи що навіть Кадиров у Чечні не був би оштрафований за жарт?"", – ідеться в дописі ""Ендорфіну"" у Facebook. Підписуйтесь на розсилку Суспільного – головні новини та тексти тижня в одному листі. Читайте також Що таке гендерна дискримінація і куди на неї скаржитися. Розповідає Мін'юст Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-12-24","https://suspilne.media/192532-ak-vijskovij-prizov-dla-zinok-pracue-u-sviti/","Як військовий призов для жінок працює у світі","В Україні жінки низки професій повинні будуть стати на військовий облік. Після 2022 року жінок, які цього не зробили, будуть штрафувати підприємства від 5500 до 8500 грн. Це нововведення викликало обговорення в Україні: воно не означає обов'язкової служби для жінок, але за певних умов ті будуть призвані до армії. Як у деяких країнах світу працює призов для жінок і як вони там служать у війську — в матеріалі Суспільного. США Служба в армії США є добровільною. Закон лише зобов’язує всіх громадян та іммігрантів (незалежно від їхнього юридичного статусу) ""чоловічої статі"" віком 18-26 років зареєструватися в системі воєнної повинності (Selective Service System – іншими словами, стати на військовий облік. Обов’язковий призов у США востаннє відбувався під час війни у В’єтнамі й був скасований у 1973 році. Що стосується жінок, то вони, попри відсутність вимоги ставати на військовий облік, служать в американському війську – але переважно в тилу. Лише у 2013 році жінкам дозволили служити в бойових підрозділах армії США. Станом на 2020 рік 224 тисячі американських військових (або 17%) — саме жінки, пише ВВС. У 2021 році членкиня Палати представників США демократка Крісі Голаган запропонувала внести поправку до Закону про затвердження національної оборони, який би прибрав словосполучення ""чоловічої статі"" з закону про воєнну повинність й таким чином зобов’язати ставати на військовий облік усіх незалежно від статі чи ґендеру. Але поправку законодавці не підтримали. Ізраїль Ізраїль – одна з небагатьох країн світу, де жінки зобов’язані пройти військову службу. Для них вона триває два роки (для чоловіків – два з половиною). Водночас від служби в армії можна відмовитися з релігійних чи психологічних міркувань (арабське населення Ізраїлю, приміром, узагалі звільнене від обов’язкової військової повинності, але може служити за бажанням). Положення про обов’язковий призов чинне з часу заснування Ізраїлю у 1948 році. Спершу йшлося про службу в тилу – медсестер, вчителів, офісних працівників. Але у 1995 році Верховний суд Ізраїлю ухвалив, що жінки й чоловіки мають рівне право на військову службу, зокрема і в бойових підрозділах. За даними Армії оборони Ізраїлю, жінки зараз становлять близько 40% усіх призовників і 25% офіцерського складу. Але при цьому на бойових посадах жінок станом на 2016 рік було лише 7%. Німеччина У Німеччині загальний військовий призов скасували у 2011 році. До цього він поширювався лише на чоловіків, а жінки могли служити в армії на волонтерських засадах. Колишня міністерка оборони Німеччини Аннеґрет Крамп-Карренбауер у 2018 році висловилася за відновлення обов’язкового призову, але далі обговорень справа не пішла. Що стосується права жінок на військову службу, то тривалий час вони могли служити лише в тилу. Але у 2001 році після рішення Суду ЄС Німеччина дозволила жінкам служити в бойових підрозділах. У 2007-му військовослужбовиця Повітряних сил Німеччини Ульріке Флендер першою в історії отримала ліцензію пілота винищувача. Зараз з-поміж 183 тисяч військовослужбовців Бундесверу понад 22 тисячі (12%) – жінки. Польща У сусідній Польщі обов’язковий військовий призов був призупинений у 2008 році, але збереглося зобов’язання для всіх повнолітніх чоловіків стати на облік. Що стосується жінок, то з 1999 року – коли Польща стала членом НАТО – жінки можуть навчатися у військових академіях; з 2004 року ставати на облік повинні жінки, які мають освіту ветеринара чи медсестри. Водночас служити добровільно можуть усі жінки. З 2015 по 2021 рік кількість жінок-військовослужбовиць в Польщі зросла майже удвічі – до 7,5%, або майже 8300. Це найшвидше зростання серед країн-членів НАТО, але першість за відсотковим співвідношенням посідають Угорщина, Франція і Польща (майже 20%, 15% і 12% відповідно). Підписуйтесь на розсилку Суспільного – головні новини та тексти тижня в одному листі. Що відомо 17 грудня набув чинності наказ Міністерства оборони, згідно з яким жінки низки професій повинні будуть стати на військовий облік. Загалом у наказі представлені спеціальності від сфери громадського харчування до видавництва та поліграфії. У переліку є такі професії, як програмісти, лікарі, юристи, журналісти, музиканти, соціальні працівники, бухгалтери, співробітники ресторанів і готелів тощо. Граничний вік перебування в запасі та у військовому резерві — 60 років. Наказ Міністерства оборони про ведення обліку придатних до військової служби жінок не зобов’язує до цього фізичних осіб-підприємців. А голова комітету Верховної ради з питань національної безпеки, оборони та розвідки Олександр Завітневич (""Слуга народу"") заявив, що перелік професій, представниці яких мають ставати на військовий облік, скоротять у ""бік зменшення та здорового глузду"". До кінця 2022 року жоден керівник підприємства, де працюють жінки, а також самі жінки, які мають стати на облік, не нестимуть адміністративну відповідальність. Після кінцевого терміну взяття на облік жінок, яким це необхідно зробити, будуть штрафувати підприємства від 5500 до 8500 грн. У ЗСУ запевняють, що зміни до закону, якими жінок деяких професій зобов'язують ставати на військовий облік, не пов'язані із можливою агресією Росії щодо України. І додають, що жінки-спеціалісти будуть використані лише у разі крайньої потреби під час мобілізації: раніше на службу призвали майже 200 тисяч жінок, але тільки за їхньою згодою. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-12-23","https://suspilne.media/192264-fopi-ne-povinni-vesti-oblik-vijskovozobovazanih-zinok/","ФОПи не повинні вести облік військовозобов’язаних жінок","Наказ Міністерства оборони про ведення обліку придатних до військової служби жінок не зобов’язує до цього фізичних осіб-підприємців. Як передає кореспондентка Суспільного, про це на брифінгу 23 грудня повідомив комісар Київського обласного територіального центру комплектації та соціальної підтримки полковник Валерій Куценко. Він зазначив, що первинний облік військовозобов’язаних жінок повинні вести підприємства, установи й організації всіх форм власності. Але фізичні особи-підприємці цього робити не повинні: ""Це (обов’язок стати на облік – ред.) покладається на тих людей, які зареєстровані за договорами і працюють з ними"". Що відомо 17 грудня набув чинності наказ Міністерства оборони, згідно з яким жінки низки професій повинні будуть стати на військовий облік. Загалом у наказі представлені спеціальності від сфери громадського харчування до видавництва та поліграфії. У переліку є такі професії, як програмісти, лікарі, юристи, журналісти, музиканти, соціальні працівники, бухгалтери, співробітники ресторанів і готелів тощо. Граничний вік перебування в запасі та у військовому резерві — 60 років. До кінця 2022 року жоден керівник підприємства, де працюють жінки, а також самі жінки, які мають стати на облік, не нестимуть адміністративну відповідальність. Після кінцевого терміну взяття на облік жінок, яким це необхідно зробити, будуть штрафувати підприємства від 5500 до 8500 грн. У ЗСУ запевняють, що зміни до закону, якими жінок деяких професій зобов'язують ставати на військовий облік, не пов'язані із можливою агресією Росії щодо України. І додають, що жінки-спеціалісти будуть використані лише у разі крайньої потреби під час мобілізації: раніше на службу призвали майже 200 тисяч жінок, але тільки за їхньою згодою. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас! Підписуйтесь на розсилку Суспільного – головні новини та тексти тижня в одному листі."
"2021-12-23","https://suspilne.media/192141-vze-zavtra-ne-treba-bigti-do-vijskkomatu-u-zsu-prokomentuvali-vijskovij-oblik-dla-zinok/","""Вже завтра не треба бігти до військкомату"". У ЗСУ прокоментували військовий облік для жінок","Міністерство оборони ухвалило наказ про перелік професій для жінок та перебування їх на військовому обліку. Бігти жінкам вже зараз у військкомат жінкам не потрібно, сказав головнокомандувач Збройних сил генерал-лейтенант Валерій Залужний на презентації концепції нагородної системи головнокомандувача Збройних сил України до 30-ї річниці ЗСУ у Києві, передає кореспондентка Суспільного. Навіщо державі треба військовий облік жінок ""Назріла необхідність створення такого документа, який давав би змогу нам, військовим, бачити жінок, яких можливо використовувати під час захисту нашої держави. Тому народився цей указ, трохи більше ніж 100 спеціальностей туди ""вбили"", — сказав Залужний. Він заспокоїв жінок, що “вже завтра не треба бігти до військкомату, не треба займати чергу, не треба шукати когось, хто допоможе це все зробити”. За словами Залужного, процес постановки жінок на військовий облік відбуватиметься планово і поступово. Як розповів начальник управління персоналу штабу ЗСУ полковник Роман Горбач, взяття на облік — це не призов. “Ніхто нікого не призиває на службу зараз. В березні цього року було внесено зміни в закон, де було вказано що всі жінки які підходять за здоров’ям і цим професіям — стають на облік”, — сказав він. За словами Горбача, керівним складом було прийнято рішення — до кінця 2022 року провести відповідну роботу. Як та коли треба стати на облік у військкомат За словами Горбача, жінки-спеціалісти будуть залучені лише у разі крайньої потреби під час мобілізації. Майже 200 тисяч осіб призвали раніше, але жодна з них не була призвана на службу без згоди, сказав він. За словами радниці командувача Сухопутних військ ЗСУ Олени Шевцової, облік жінок-військовозобов'язаних ведеться і нині. “Сьогодні все обліковується — медики, військові. Але подивіться, жодних жінок не призвали без їхньої волі. Жінки не хвилюйтесь, будете відчувати себе частинкою ЗСУ”, — прокоментувала наказ Міноборони Шевцова. Як пояснив військовий комісар Валерій Куценко, у випадку із жінками алгоритм не відрізняється від взяття на облік чоловіка. “Тобто жінка, яка підпадає, повинна, по-перше, повідомити керівника та прийти. Бо є вікові обмеження і за станом здоров’я”, — розповів Куценко. Жінка має написати заяву, що хоче стати на облік, надати копії і оригінали документів, зокрема, довідку з роботи, про одруження — і за місцем реєстрації проживання будуть вирішувати, чи вона підходить, пояснив військовий комісар. Жінки можуть підпадати під військовий облік незалежно від форми власності підприємств, сказав Куценко. “Що стосується фізичних осіб — такого обліку немає, це залежить від людей самих”, — розповів він. Відповідаючи на запитання журналістів про яку кількість військовозобов'язаних ідеться, Куценко підтвердив, що це приблизно 10 мільйонів людей. Покарання та відповідальність за ухиляння від військового обліку “До кінця 2022 року жоден керівник підприємства, де працюють жінки, а також самі жінки, які мають стати на облік, не нестимуть адміністративну відповідальність”, — пояснив військовий. Якщо за кордоном — жінки реєструються в консульстві, зазначили в ЗСУ. А якщо жінка має спеціальність, однак немає роботи — це ""на її відповідальності прийти і стати на облік"". Куценко зазначив, що після кінцевого терміну взяття на облік жінок, яким це необхідно зробити, будуть штрафувати підприємства від 5500 до 8500 грн — поки це після 2022 року. Однак термін без штрафів можуть збільшити протягом року, якщо, наприклад буде дуже велике навантаження на військкомати. Підписуйтесь на розсилку Суспільного – головні новини та тексти тижня в одному листі. Що відомо Жінки низки професій повинні будуть стати на військовий облік. 17 грудня набрав чинності наказ Міністерства оборони про перелік відповідних спеціальностей. Загалом у наказі представлені спеціальності від сфери громадського харчування до видавництва та поліграфії. У переліку є такі професії, як програмісти, лікарі, юристи, журналісти, музиканти, соціальні працівники, бухгалтери, співробітники ресторанів і готелів тощо. Граничний вік перебування в запасі та у військовому резерві — 60 років. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас! Підписуйтесь на розсилку Суспільного – головні новини та тексти тижня в одному листі."
"2021-12-06","https://suspilne.media/186944-gender-u-zsu-ci-stala-armia-dostupnisou-dla-zinok-komentue-ekspertka/","Гендер у ЗСУ: чи стала армія доступнішою для жінок? Коментує експертка","В Україні кожен шостий військовослужбовець — жінка. Про те, чи стала армія більш пристосованою для жінок, в ефірі Українського радіо розповіла радниця головнокомандувача Збройних Сил України з гендерних питань Вікторія Арнаутова. Як жінки змінили ЗСУ? За словами Вікторії Арнаутової, жінки змінюють ЗСУ не тільки кількісно, але й якісно. “Та гіпермаскулінність, яка притаманна військовій справі трохи змінюється, так само як змінюється і характер війн. Тому нашій армії потрібні нові навички, які відрізняються від традиційно-чоловічих. Це питання якраз і вирішується за рахунок тих жінок, які заходять у ЗСУ”, — каже експертка. Чи дозволяють жінкам в ЗСУ проявляти свої природні якості? Цей процес відбувається по-різному, коментує Вікторія Арнаутова. “Хтось і з командирів, і зі службовців є ґендерно-чутливий від природи, тому там більш гармонійні стосунки. Але ще є місця, де потрібно працювати над усвідомленням того, що ми — різні і по-різному виконуємо воєнну справу”, — каже радниця головнокомандувача ЗСУ. Вона хотіла би, щоб в Україні якнайшвидше з'явилися лідерські програми окремо для жінок і для чоловіків. “Жінки — дуже сильні у своєму лідерстві, у своїй величі. Нам дійсно не вистачає того, щоб жінки на повну могли привносити внесок у службу за рахунок своїх знань та навичок”, — зазначає експертка. За її словами, повна інтеграція жінок в армію нині ще не відбулася в жодній країні світу. Наскільки українська армія пристосована до жінки-військовослужбовиці? За словами Вікторії Арнаутової, в Україні ще не завершили цей процес адаптації. Тому і форма, і бронежилети не адаптовані під жінок. “Наразі це — наші виклики. До речі, це проблема не тільки жінок. Багато чоловіків змушені підлаштовувати форму під себе. Тобто одяг не зовсім відповідає усім анатомічним різновидам військових”, — каже радниця головнокомандувача. Вона також додає, що в Україні потрібно взагалі змінити систему забезпечення, провести повну реформу, яка ще не відбулася всередині ЗСУ. А це — процес не дуже швидкий. Про визнання чоловіками рівності жінок у ЗСУ В бригадах, які постійно ротуються в зону конфлікту, більш здорове відношення до жінок на бойових посадах. Там жінки справді повноцінно виконують свої обовязки, відзначає Вікторія Арнаутова. А гендерні стереотипи частіше зустрічаються в тилових частинах. Чи змогла б жінка очолити Міністерство оборони та як би це сприйняло суспільство? “Я ставлюся до цього позитивно. Для мене Міноборони — це більше про задоволення потреб армії. Це — не військова справа. Думаю, що жінка могла би з цим чудово впоратися”, — каже Вікторія Арнаутова. За її словами, процес гендерних трансформацій — цілий процес, який не приходить дуже швидко. Потрібно навчати і суспільство, більше інформувати. А армія — частина цього суспільства. Що відомо 6 грудня Україна відзначає День Збройних Сил України. У 1991 році Верховна Рада України ухвалила закон “Про Збройні сили України”, “Про оборону України”, а 13-го грудня — Концепцію оборони і будівництва Збройних сил України, які визначили основні принципи та напрями розбудови українського війська. Читайте також ""Її не зупиниш ніколи"": історія Яни Червоної, яка загинула на сході України Півтора року служить у ЗСУ. 52-річна Людмила Луценко з Сумщини ""Не лише чоловіки, а й жінки"": історії полтавців до Дня ЗСУ Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-11-19","https://suspilne.media/182323-vse-ne-dla-domu-amnesty-international-rozrobila-tovari-dla-borotbi-zi-stereotipami-pro-colovikiv/","Все не для дому. Amnesty International розробила товари для боротьби зі стереотипами про чоловіків","Правозахисна організація Amnesty International Україна розробила ""товари-стереотипи"" для чоловіків на соціальній платформі ""Все не для дому"". Кампанія покликана боротися зі стереотипами про чоловіків та насиллям. ""У Міжнародний день чоловіків (19 листопада - ред) на прикладі стереотипних товарів і ситуацій ми хочемо продемонструвати табуйовану і майже невидиму проблему — насильство щодо чоловіків"", — зазначила директорка організації Оксана Покальчук. Читайте також: Екологія, насильство, праця, гендер: відкриття виставки проєкту Dzherelo.one ""Осінь бінарності"" Вона відзначила, що у контексті гендерно обумовленого насильства найбільш замовчуваною темою є питання чоловіків та хлопців, які і зазнають насильства у своїх родинах, у навчальних закладах, на роботі та на вулиці. Товари, які уособлюють стереотипи на платформі — це гаманець ""Маєш утримувати родину"", носовичок ""Хлопці не плачуть"", парфум ""Поклик природи"", ремінь ""Виростеш і подякуєш за науку"". Вони уособлюють стереотипи про чоловіків, що символізують сценарії фізичного, сексуального, психологічного й економічного насильства. Скріншот Як відзначили правозахисники, в основу товарів-стереотипів на сайті ""Все не для дому"" лягло всеукраїнське соціологічне опитування ""Місце і досвід насильства в соціалізації чоловіків"", яке підтвердило, що українські чоловіки зазнають насильства на всіх етапах свого життя, найчастіше — з боку інших чоловіків, але переважно замовчують ці випадки. Згідно з дослідженням, майже кожен четвертий український чоловік повідомив, що зазнавав фізичного насильства на вулиці в дорослому віці. Натомість досвід домашнього насильства у дорослому віці в ролі постраждалого пережили тільки 6% громадян чоловічої статі. Дещо більше від різних форм насильства опитані чоловіки потерпали в дитинстві і юності. Про випадки ляпасів або побиття ременем удома до 16 років розповіли — аж 65% опитаних. ""Гендерні стереотипи й нормалізація насильства у суспільстві призводить до замовчування проблеми, і як наслідок її загострення. Чоловіки — не слабаки, Чоловіки-годувальники, Чоловіки розв’язують проблеми самостійно — стереотипи, від яких варто відмовлятися на користь популяризації гендерної рівності, взаємоповаги й нульової толерантності до усіх форм насильства"", — наголосили в Amnesty International. Що відомо В українській армії залишаються бойові посади, на яких досі не можуть працювати жінки через законодавчі обмеження. Ці обмеження планують зняти найближчого місяця або двох. Шведська королівська академія наук, яка присуджує Нобелівську премію, відмовилась запроваджувати гендерні та етнічні квоти для лауреатів. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-10-14","https://suspilne.media/171959-u-armii-ukraini-znimut-ostanni-obmezenna-dla-zinok-protagom-misaca-dvoh-genstab/","У армії України знімуть останні обмеження для жінок протягом місяця-двох – Генштаб","В українській армії залишаються бойові посади, на яких досі не можуть працювати жінки через законодавчі обмеження. Ці обмеження планують зняти найближчого місяця або двох. Про це в етері Радіо Свобода сказала радниця головнокомандувача Збройних сил України з гендерних питань Вікторія Арнаутова. ""Залишається декілька посад у ВМС – Військово-морських силах – щодо жінок. І декілька ще Але ми зараз проводимо роботу, і я думаю, що протягом місяця-двох всі обмеження будуть скасовані. Мова про бойові посади. Це посади на кораблях та інші посади, які пов’язані з отруйними, вибуховими речовинами"", – каже Арнаутова. За її словами, зняти обмеження хочуть імплементації міжнародних підходів у законодавство України. ""Не повинно бути жодних обмежень для будь-кого. Коли в нас є ці обмеження, то виходить, що ми не дозволяємо жінці самостійно ухвалювати рішення щодо своєї долі, об’єктивізуємо її"", – додала радниця головнокомандувача ЗСУ. Читайте також: ""Поруч лежав загиблий, а ми вже мали ховатися в укриття"" – інтерв'ю з учасницею війни на Донбасі Як пише ініціатива Повага, в ЗСУ існує заборона комплектувати жінками посади офіцерського складу, які пов’язані з використанням вибухових речовин та водолазними роботами. ""Жінки досі не можуть проходити службу на підводних човнах і надводних кораблях, в управліннях бригад надводних кораблів, (крім спеціальностей морально-психологічного та медичного забезпечення), обіймати посади протипожежної охорони, робота на яких пов’язана з безпосереднім гасінням пожеж"", – йдеться в тексті. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-10-14","https://suspilne.media/171847-poruc-lezav-zagiblij-a-mi-vze-mali-hovatisa-v-ukritta-intervu-z-ucasniceu-vijni-na-donbasi/","""Поруч лежав загиблий, а ми вже мали ховатися в укриття"" – інтерв'ю з учасницею війни на Донбасі","Понад 50 тисяч жінок служать у лавах Збройних Сил України. 900 з них очолюють роти, взводи та батареї у зоні конфлікту. 28-річна Юлія Кіріллова у 2015-му доброволицею пішла у 25-й батальйон ""Київська Русь"" і служила на Донбасі до осені 2016-го. Ще до служби Юлія була волонтеркою. У зоні бойових дій на Донбасі під час обстрілу загинув її чоловік. Згодом вона сама пішла служити й без військової освіти отримала посаду розвідниці-гранатометниці, а також працювала парамедиком. Напередодні Дня захисників та захисниць України Суспільне поговорило з Юлією про бойовий досвід, допомогу пораненим та втрату близьких, а також про гендерні стереотипи в ЗСУ та упередження щодо привітань військовослужбовиць. “Важко сказати, що вплинуло на моє рішення: чи Майдан, чи якась там подія. У моїй країні розпочалася війна, відкрита збройна агресія і мій обов’язок, як громадянки України – захищати свою країну, її територіальну цілісність та суверенітет. Своїх батьків, родичів – свою родину. Тому не було вагання йти чи не йти, я вважаю це своїм обов’язком"". Фото: Суспільне Як рідні відреагували на ваше рішення піти на війну? Як всі рідні. Переживали. Так, колись недосипали, хтось більше, хтось менше. Хтось плакав, хтось – ні. Але рідні завжди переживають через своїх близьких, особливо, якщо вони йдуть на війну. Я дуже вдячна своїм близьким, що вони турбувалися про мене та переживали. Підтримували мене. Як опанували нові навички? Що було найскладнішого? Усе давалося легко. Єдине, що було складно і неприємно – це, мабуть, погодні умови, до яких доводилося призвичаюватися. Але коли ти робиш справу і розумієш для чого ти це робиш – то будь-які складнощі, негаразди, вони залишаються з рештою на другому, третьому, а то й десятому плані. Як ви адаптуватися до життя в умовах війни? Ще до того, як офіційно мене взяли до Збройних Сил України, я неодноразово їздила в зону бойових дій, як волонтер. Потім був період, коли довелося стати парамедиком-добровольцем, це було за часів Дебальцевого21 січня — 18 лютого 2015 року були бої за Дебальцеве, Донецької області. . Тому коли вже я офіційно прийшла служити до армії, мені було легко і просто, тому що я розуміла куди я їду, що мене очікує і як мені діяти в тій, чи іншій ситуації. Ви, людина без військової освіти, отримали посаду розвідниці-гранатометниці. Як? Коли мене тільки мобілізували до лав ЗСУ – мене мобілізували, як діловода. Оскільки, справді, я не маю військової освіти. Я раніше не проходила строкової служби. Але після призову, нас відправили на навчання на полігоні, тоді мене перевели до розвідвзводу і там вже отримала цю посаду. Але згодом, нас перевели, всіх дівчат, які були в батальйоні й обіймати посади гранатометників і снайперів, нас всіх перевели на більш “жіночі” посади. Так звані. Кухарів, діловодів і т.д. Мене перевели ще з однією дівчинкою-снайпером на посаду санінструкторів. Фото: Суспільне В одному з інтерв'ю ви розказали, що ваша карета ""швидкої"" потрапила під обстріл... Це була ще ніч 9-го липня. Я саме повернулася з наряду, ми лягли спати. І раптом по рації я почула страшний просто крик про те, що позиції наші обстрілюють. Розстрілюють наш розвідвзвод. Хлопців, з якими я служила, де я була гранатометником – це були рідні люди. І коли я почула, що є 200-ті і 300-ті (загиблі й поранені, ред.), у мене завмирало серце. Я просто молилася, щоб усі з них були живі, хоча розуміла, що стріляють по них і, на жаль, є втрати. Коли ми дісталися наших позицій – світало. Хлопці почали потроху виходити, виводити поранених. І потім, ми вже безпосередньо пішли на місце, коли закінчився обстріл, забирати загиблих. Коли ми вже повернулися до автівки – знову почався обстріл… Сказати, що було якось чи то страшно або було взагалі не страшно – це нічого не сказати. Я дуже хвилювалася за тих, хто ще залишився там. Я дуже переживала, що в нас поруч з машиною ще лежав загиблий, а ми вже мали ховатися в укриття, а він там залишився і ми не встигли його сховати. Але я щаслива, що більшість хлопців, які тоді зазнали поранень, зараз одужали. Ми зараз зустрічаємося, згадуємо той день, згадуємо тих, кого вже немає з нами. І, знаєте, ця дружба певно залишиться з нами на все життя. Бо це хоч і трагічні спогади, але той день подарував мені найближчих і найрідніших людей. Що саме для вас стало найскладнішим у роботі парамедика на Донбасі? Коли людина кричить від болю. Ти хочеш якось полегшити її біль, але боїшся до неї доторкнутися. І для мене перебороти цей страх було досить важко, хоча я в принципі розуміла, що мені потрібно робити. Але завдати ще більшого болю, мабуть, було тоді найскладніше. Коли почалися перші втрати, коли на руках помирають люди, або коли в швидкій ви їдете – людина помирає. Насправді це дуже складно. Ти хоч і абстрагуєшся від цього, але певною мірою це все проходить крізь тебе. На той момент мені було складно втратити когось. Чоловік Юлії – Даніл Кіріллов також пішов в АТО добровольцем. Він загинув під час обстрілу, поблизу селища Степанівка, у Донецькій області, напередодні свого 24-го дня народження. Ще коли загинув мій чоловік, я була волонтером. І коли він загинув, так, мені було складно, але я зрозуміла, що від того, що я буду розкисати, або на стіни лізти – від цього нічого хорошого не буде. І я далі продовжила свою роботу. Волонтерка, учасниця війни на Донбасі Юлія Кіріллова, фото: Єлизавета Серватинська / Суспільне Чи був у вас ""оберіг"" на війні? Малюночки моїх племінників. Вони завжди були зі мною. Мені моя племінниця Діанка і племінник Назар малювали малюнки. З класом вони робили різні браслетики нам. Більшість цих речей в мене збереглася вдома. Коли повернулися з фронту? Мій наказ про демобілізацію підписали 14 жовтня 2016 року. Це в мене був такий подарунок до Покрови. Тоді ж я приїхала додому. На вокзалі зустрічали рідні та друзі. Мене та мого кота. Кіт також повернувся з вами з війни? Так, це моя киця. Це була десь весна 2016 року і хлопці нам принесли таку малесеньку коробочку, яка пищала. Я туди, а там було троє кошенят, в яких ще навіть очі були заплющені. Я годувала їх з піпетки й готувала їм спеціальні суміші для годування. Ніби немовля в мене були. І одна з них, моя киця, приїхала в кошичку зі мною додому. Що було найскладнішого в адаптації до мирного життя? Відтоді почався такий період звикання, адаптації і розуміння того, що ти вже в принципі в цивільному суспільстві і тобі потрібно до цього звикати. Шукати роботу. Потрібно якось змінювати свій темп життя та розпорядок дня. І звикати до цього було трохи дивно. Але можливо навіть цікаво, тому що на той період з тими, з ким давно не бачилася – тому для мене це було хвилююче. Чи відчували ви упередженість через поширену думку, що війна – справа чоловіків. Упередженість та стереотипність – це проблема нашого суспільства. І на той час, коли я повернулася з армії, це відчувалося більш гостро. Коли ти повертаєшся, тобі необхідно пройти безліч бюрократичних процедур. Стати на облік. Принести довідку про довідки. Сходити в одну, іншу установи. І от коли ти приходиш і кажеш: “Ось мені потрібно стати на облік”, а тебе запитують: “А чого ваш чоловік не прийшов?” І я кажу: “Та це я для себе, це я стаю на облік”. І у відповідь: “А ви що, учасник бойових дій? А де ви були? А що ви там робили?”. І знаєте, тоді це було досить неприємно і відбивало будь-яке бажання оформлювати ці документи. Проте це потрібно було зробити, хоча я не з тих, хто їздить у громадському транспорті за посвідченням. Фото: Єлизавета Серватинська / Суспільне Чи чули ви слова подяки від незнайомих людей? На День Незалежності, коли відбувся Марш захисників та захисниць, виходила наша коробочка ""Жіночого ветеранського руху"" і коли всі дівчата стояли у формі, з прапорами, коли ми крокували центральними вулицями столиці і всі кричали: ""Ось, дівчата! Дівчата йдуть! Наші захисниці!"". Це було настільки приємно, нам аплодували, разом з нами плакали й це був момент справжнього піднесення. Ти розумієш, що так, дійсно, тебе визнають. Тебе поважають. І тобі вдячні. Тоді на Марші до мене підійшов хлопчик маленький і просто подарував мені прапор і сказав: ""Дякую за службу"". І це було дуже-дуже приємно. І я йому вдячна. Дивіться також: Авіашоу, собаки, парад і Марш захисників: яким був День незалежності (фоторепортаж) Цьогоріч в Україні вперше святкують ""День захисника та захисниці України"", як ви ставитеся до зміни назви? По-перше, я вважаю, що це справедливо стосовно наших захисників та захисниць. Тому що наші дівчата і хлопці, вони досить сильні та відважні люди. І я вважаю, що цього дня ми маємо дякувати нашим захисникам та захисницям. Припинити нарешті оцю вакханалію з цими подаруночками. Хлопчикам і дівчаткам в дитячих садочках, школах. Люди, схаменіться і припиніть! Це свято військових! І вітайте і дякуйте лише військовим! Тому що це лише їхнє свято! Юлія мріє народити дітей, хлопчика та дівчинку. Каже, була б не проти, аби діти пов'язали майбутнє з армією. Читайте також: як Київ відзначатиме День захисників і захисниць Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-10-12","https://suspilne.media/171393-sob-vikonuvati-akisnu-robotu-treba-buti-nepomitnou-intervu-z-zinkou-tiloohoroncem/","""Щоб виконувати якісну роботу, треба бути непомітною"". Інтерв'ю з жінкою-тілоохоронцем","Катерина працює в Управлінні державної охорони 11 років. За цей час охороняла різних високопосадовців та п’ятого президента України. Сьогодні її основна робота – супроводжувати міжнародні делегації, які приїздять в Україну. В самому УДО досі гендерна нерівність – жінок-тілоохоронців лише 10%. Точні цифри в управлінні не називають, посилаються на забезпечення безпеки охоронців. Про будні і складнощі роботи охоронниці, а також про те, чому охоронці часто носять портфелі та парасолі Катерина розповіла в бліцінтерв'ю Суспільному. *** Як і чому почали працювати в УДО? Я завжди хотіла служити в органах, почала з податкової міліції. Згодом через любов до спорту — я любила дуже стріляти — мені запропонували перейти до СБУ, в Центр спеціальних операцій А. І саме там мене ""запримітили"" і покликали в УДО. Чим саме ви займаєтесь, кого охороняєте? Перших осіб нашої держави, перших осіб інших держав. Я зокрема працювала з одним попередніх президентів. Зараз я переважно працюю по оточенню, коли приїжджають іноземні делегації. Супроводжуємо їх на всі об’єкти, беремо під охорону до відльоту. Поки ці люди на території України, ми несемо за них відповідальність. Графік роботи у нас (в охоронців – ред.) ненормований. Може бути раптовий підйом і вдень, і вночі. Ми на це погоджуємось, коли приймаємо цю роботу, підписуємо контракт. Кого з відомих високопосадовців охороняли особисто ви? Ангелу Меркель та президента ОБСЄ. Також декількох громадян США високих рангів, прізвища озвучувати не можу. Як це — бути жінкою-тілоохоронцем? Існує стереотипне бачення охоронця – великий чоловік. Але охорона здійснюється ще до того, як людина вийшла з дому: проводиться огляд приміщень, території, збір інформації. Тим більше, що жінки можуть інколи і не охороняти кремезних чоловіків, але ми можемо йти попереду, з іншого боку, або ""на витяжці"", як в нас кажуть. Ви нас можете і не бачити, але ми є. Чи буваєте серед натовпу під час урочистих подій та масових заходів? Так. Наприклад, якщо захід неофіційний, тоді ми в цивільному одязі, щоб не відрізнятись. Ми спостерігаємо за людьми, які можуть зробити щось протиправне. Вони зазвичай нервуються, багато розмовляють телефоном. У таких випадках наша робота – підслуховувати, підглядати (усміхається – ред.). Як часто є підозрілі люди на заходах? Часто. Люди є різні. Звісно, їх не одразу “скручують”, ніхто їм руки не ламає, але ми можемо відвезти, поговорити. Інколи кажеш людині: не можна це робити, а їй це в азарт і хоче навпаки. Щоб виконувати якісну роботу охоронця, інколи треба бути непомітною. Що включає ваша робоча форма? На мені кожного дня розгрузка, вона носиться під костюмом і не кидається в очі. На ній закріплені: табельна зброя, ліхтарик, ніж та радіостанція. Якщо день так проходити, то на вечір спина поболює. Бронежилет носите? В залежності від ситуації. Якщо їздимо в зону бойових дій, то амуніція обов’язкова. Але інколи і під час заходів також можемо одягати бронежилет. Часто бачимо тілоохоронців з парасольками та портфелями, для чого ці речі? Папкою чи портфелем, як ви кажете, закриваємо людину. Всередині він з такими ж пластинами, як і бронежилет. Парасоля корисна від зеленки і яєць (усміхається – ред.). Це також засіб, щоб приховати людину від дальнього руху. У пріоритеті безпека та життя високопосадовця якого охороняєте, ваше – на другому плані. Як цьому навчитись? Нас готують, з нами працюють психологи. Я морально налаштована: якщо щось трапилось, то не треба ""брати ноги в руки"" і тікати, а робити все, щоб захистити людину. Якщо ти ""прикріплена"" до людини, то в будь-яку мить треба реагувати та захистити. А звідки у вас такий інтерес до зброї з’явився? З дитинства, дивилась фільми. Це не доступно – не так просто піти і постріляти. Коли я отримала погони, то мала по три патрони, практика в податковій міліції. Далі під час служби інтерес тільки зростав. Мабуть, це моє просто. Чи доводилось використовували зброю в роботі? Ні, не доводилось. Пістолет зі мною, але, сподіваюсь, використовувати не доведеться. Яке відчуття поряд з високопосадовцями в одній машині? Це сприймається як буденні речі. Ми завжди розуміємо межу, завжди дотримуємось субординації. Є знайомі які говорять, що це ""ого!"", але для мене – це просто робота, я приходжу і виконую її. Ми охороняємо посаду, а люди змінюються. Серед колишніх президентів, високопосадовців, яких ви охороняли раніше, чи переросла робота з ними в дружні стосунки: можливо, на каву з кимось ходите чи в гості одне до одного? Табу немає, але є межі, за які не переступаємо. Серед тих, кого я охороняла, робота не переросла в дружбу. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-10-12","https://suspilne.media/171364-nobelivska-premia-organizatori-vidmovilis-zaprovadzuvati-genderni-ta-etnicni-kvoti/","Нобелівська премія: організатори відмовились запроваджувати гендерні та етнічні квоти","Шведська королівська академія наук, яка присуджує Нобелівську премію, відмовилась запроваджувати гендерні та етнічні квоти для лауреатів. Про це заявив голова академії Горан Ханнсон, повідомляє BBC. ""Ми вирішили, що у нас не буде квот за гендером або етнічною приналежністю"", – сказав він. Ханнсон додав, що це рішення ""відповідало духу останньої волі Альфреда Нобеля"". Він також наголосив, що отримувати премію мають ті, хто зробив найважливіший внесок у своїй галузі. ""Сумно, що серед лауреатів Нобелівської премії так мало жінок, і це відображає несправедливі умови в суспільстві, особливо минулих років, але які існують і досі. Ще багато чого належить зробити"", – зазначив Ханнсон. Водночас він запевнив, що комітет премії подбає про те, щоб висувати на здобуття нагороди більше жінок-вчених. ""Ми подбаємо про те, щоб у нас було все більше жінок-вчених, яких запрошують для висунення кандидатур, і ми продовжимо стежити за тим, щоб в наші комітети входили жінки"", – наголосив науковець. Цього року єдиною жінкою, яка отримала Нобелівську премію, стала Марія Анґеліта Ресса – філіппіно-американська журналістка, співзасновниця та виконавча директорка онлайн-видання Rappler. У минулому Ресса працювала журналісткою-розслідувачкою в офісі каналу CNN у Південно-Східній Азії. Жінці присудили Нобелівську премію миру із формулюванням ""за зусилля щодо захисту свободи вираження поглядів, що є передумовою демократії та тривалого миру"". Що відомо Цьогорічну Нобелівську премію в галузі економіки отримали три американські дослідники ""за методологічний внесок в аналіз причинно-наслідкових зв'язків"". Лауреатами Нобелівської премії миру у 2021 році стали засновниця онлайн-видання Rappler Марія Ресса та головний редактор ""Нової газети"" Дмитро Муратов. Танзанійський письменник арабського походження Абдулразак Гурна став лауреатом Нобелівської премії з літератури у 2021 році. Лауреатами Нобелівської премії в галузі фізіології та медицини 2021 року стали американці Девід Джуліус і Ардем Патапутян. Нагороду вручили за дослідження рецепторів температури та дотику. Нобелівську премію з фізики-2021 отримали троє вчених за ""внесок в розуміння комплексних фізичних систем"". Нобелівську премію 2021 року з хімії присудили вченим Бенджаміну Лісту і Девіду Макміллану за новий метод синтезу молекул — асиметричний органокаталіз. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-10-11","https://suspilne.media/170894-lego-ne-markuvatime-igraski-dla-divcatok-ta-dla-hlopcikiv-cerez-genderni-stereotipi/","LEGO не маркуватиме іграшки ""для дівчаток"" та ""для хлопчиків"" через гендерні стереотипи","Данська компанія LEGO опитала близько 7 тисяч батьків та дітей у віці від шести до 14 років й з'ясувала шкоду дітям від гендерного маркування ігрових наборів. Про це йдеться у повідомленні компанії від 11 жовтня. ""Дівчатка готові подолати гендерні стереотипи, але суспільство продовжує застосовувати упередження, які гальмують їхній творчий потенціал"", — вважають у LEGO. Там додають, що провели своє дослідження, в якому було опитано близько 7 тисяч батьків та дітей віком від 6 до 14 років у КНР, Чехії, Японії, Польщі, Росії, Великій Британії та США. У компанії зазначають, що на сьогодні необхідно у суспільстві відновлювати уявлення, дії та слова для підтримки творчих можливостей усіх дітей. Читайте також: У США створили пістолет, який виглядає як зібраний з конструктора LEGO Як повідомляє The Guardian, після дослідження виробник працює над усуненням ""шкідливих гендерних стереотипів"" у своїх наборах. Там переконані, що дані показали нерівність і обмеженість ""статевих"" підходів при виборі іграшок. Зокрема, близько 71% опитаних хлопчиків побоювалися того, що оточення буде їх висміювати, якщо помітить інтерес до так званих іграшок ""для дівчаток"". І цей страх супроводжує не тільки дітей, а і їхніх батьків. ""Батьки стурбовані, що їхніх синів будуть дражнити за те, що вони граються з іграшками, ""для дівчаток"", — розповіла виконавча директорка Інституту з гендерних питань у ЗМІ Мадлен Ді Нонно, яка була співавторкою дослідження. При цьому дослідники виявили, що дівчатка, граючись в іграшки ""для хлопчиків"", стають більш впевненими у собі й розширюють спектр своїх можливостей в майбутньому. Читайте також: Мінкульт направить до бібліотек понад 400 примірників книги з гендерними стереотипами ""Ми докладаємо всіх зусиль, щоб зробити LEGO більш інклюзивним... Зазвичай у LEGO граються в основному хлопчики, але у нас є такі продукти, як LEGO Dots або LEGO City Wildlife Rescue Camp, які спеціально розроблені для хлопчиків і дівчаток"", — пояснила директорка з продуктів та маркетингу в LEGO Group Джулія Голдін. Вона підкреслила, що Lego більше не маркує жоден зі своїх продуктів як ""для дівчаток"" або ""для хлопчиків"". Водночас на офіційному сайті компанії покупці не можуть впорядкувати товари за гендерним сортуванням, замість цього їм запропононують добірки за інтересами. Читайте також: Українські бібліотеки не отримають книгу з гендерними стереотипами. Мінкульт назвав причину Читайте також Іграшка для дорослих. Lego разом з NASA випустила конструктор космічного телескопа Hubble. ""Побудуй себе щасливим"". У Lego націлились на стомлених дорослих. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-10-11","https://suspilne.media/170824-u-sviti-vidznacaut-miznarodnij-den-divcatok/","Міжнародний день дівчаток. Через пандемію поглиблюється цифровий гендерний розрив – ООН","11 жовтня у світі відзначають Міжнародний день дівчаток. Цього року в Організації об'єднаних націй закликають світ подолати гендерний цифровий розрив, з яким суспільство все частіше стикається у зв’язку з поширенням пандемії коронавірусної хвороби COVID-19. Про це повідомляє пресцентр ООН. ""Дівчатка-лідерки. Дівчатка-втілювачки змін. Дівчатка добре розвиваються і зростають у всьому світі. Вони є фундаментальним джерелом трансформаційних змін щодо гендерної рівності, а технології є вирішальним інструментом для підтримки їхньої роботи, активності та лідерства"", — йдеться у повідомленні UN Women. В організації додають, що гендерний цифровий розрив на сьогодні є реальним: ""Це розрив у нерівності... цифрова революція має бути для всіх і з усіма. Потрібно досягти стимулювання дій та відповідальності... з подолання цифрового гендерного розриву"". Додається, що цифрова інклюзія та грамотність відкривають для дівчаток нові можливості для освіти, заробітку грошей та кар'єрного просування, особливо в часи пандемії COVID-19. Читайте також: Моє тіло — моє діло? Чому бодіпозитив це не завжди про позитив Водночас зазначається, що пандемія також поглибила гендерний розрив у контексті безпеки в інтернеті, позаяк дівчата стикаються з економічними та соціальними бар’єрами. ""На початку цього року під час Форуму з питань рівності поколінь у технологіях та інноваціях визначили пріоритетними у глобальних дискусіях щодо гендерної рівності. Лідери громадянського суспільства, урядів, приватного сектора та молодіжних рухів взяли на себе зобов’язання побудувати більш інклюзивні цифрові суспільства, надаючи дівчаткам рівні можливості, інвестуючи у феміністичні технології та ставлячи дівчаток та молодих жінок у центр розроблення та втілення рішень щодо цифрового світу"", — додали в ООН. ЮНІСЕФ За даними ЮНІСЕФ, попри те, що пандемія прискорила запуск цифрових платформ для навчання, заробітку та спілкування, близько 2,2 млрд людей у віці до 25 років досі не мають доступу до інтернету. ""Дівчатка частіше позбавлені цього. Гендерний розрив для глобальних користувачів інтернету виріс з 11% у 2013 році до 17% у 2019 році. У найменш розвинених країнах світу він сягає близько 43%"", — повідомили в організації. Читайте також: Третина жінок планети зазнавала насильства — ООН Міжнародний день дівчаток Міжнародний день дівчаток — день, присвячений специфічним проблемам і загрозам, яким піддаються діти жіночої статі, який відзначають 11 жовтня. День проголошений ООН у 2012 році. Саме цю дату обрали, щоб звернути увагу на соціальні проблеми і нерівність, які відчувають дівчатка в усьому світі, пов'язані безпосередньо зі ставленням навколишнього суспільства до жіночої статі. В їх число входять можливості отримання освіти, повноцінного харчування, медичного обслуговування, соціальних прав, захисту від дискримінації, насильства та примусового заміжжя у дитячому віці. Ініціатива щодо ухвалення резолюції на введення Міжнародного дня дівчаток була висунута з Канадою на Генасамблеї ООН. Просуванням резолюції займалася канадська міністерка у справах жінок Рона Амброуз. 10 грудня 2011 року Генасамблея ООН провела голосування по прийняттю Міжнародного дня дівчаток. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-10-01","https://suspilne.media/168288-spivrobitniki-blue-origin-zvinuvatili-kompaniu-u-seksizmi-ta-nehtuvanni-bezpekou-korabla-new-shepard/","Співробітники Blue Origin звинуватили компанію у сексизмі та нехтуванні безпекою корабля New Shepard","Низка колишніх та чинних співробітників компанії мільярдера Джеффа Безоса Blue Origin у нехтуванні безпекою суборбітального корабля New Shepard та сексизмі. ""Ми — група з 21 колишнього і нинішнього співробітника Blue Origin. Багато з нас всю свою карʼєру мріяли допомогти запустити пілотовану ракету в космос і побачити, як вона успішно повернеться на Землю. Але коли в липні цього року в космос полетів Джефф Безос, ми не розділили його захоплення. Замість цього багато хто з нас дивилися на це з неймовірним почуттям занепокоєння. Дехто взагалі не міг дивитися"", — йдеться у відкритому листі, опублікованому на сайті Lioness. У тексті також наголошується, що керівництво Blue Origin вимагає від співробітників працювати на межі, щоб обігнати той же SpaceX Ілона Маска, а працівники пережили ""нелюдське ставлення"", яке привело деяких до думок про суїцид. ""Це придушення інакодумання підводить нас до проблеми безпеки, яка для багатьох з нас стало рушійною силою при написанні цього листа. В Blue Origin часто ставили питання під час зустрічей на вищому рівні: ""Коли полетять Ілон або Бренсон?"" Змагання з іншими мільярдерами і досягнення прогресу для Джеффа, здавалося, затьмарили міркування безпеки, які могли б сповільнити графік"", — сказано в листі. Автори листа також заявили, що не полетіли б на New Shepard, а екіпажу під час першого польоту New Shepard ""пощастило, що з ними нічого не сталося"". Окрім того, чинні та колишні співробітники звинуватили компанію у створенні сексистського середовища щодо жінок, зокрема через те, що їм не дають посади керівників вищої ланки. Автори також повідомили, що деякі жінки зазнавали сексуальних домагань, а один із колишніх керівників називав жінок ""дівчатками"" і ""лялечками"". Відзначається також, що серед 3600 співробітників Blue Origin більшість — білі чоловіки. У відповідь на відкритий лист віцепрезидентка Blue Origin зі звʼязків із громадськістю Лінда Міллс заявила, що компанія нетерпима до дискримінації або переслідувань і негайно розслідує скарги про неправомірну поведінку щодо персоналу. Що відомо Суборбітальний корабель компанії Джефа Безоса New Shepard здійснить свій другий політ 12 жовтня. 20 липня мільярдер Джеф Безос вирушив у космос на кораблі New Shepard разом із 82-річною льотчицею Уоллі Фанк, своїм рідним братом Марком та 18-річним студентом Олівером Деменом з Нідерландів. Цей політ став другим за місяць приватним космічним польотом із туристичною метою. У лютому 2022 року Управління США з аеронавтики і дослідження космічного простору (NASA) планує відправити перший повністю комерційний екіпаж на МКС. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-09-28","https://suspilne.media/167423-na-bukovini-u-brigadi-z-derevoobrobki-pracuut-lise-zinki-suspilne-videonovini/","На Буковині у бригаді з деревообробки працюють лише жінки. СУСПІЛЬНЕ | ВІДЕОНОВИНИ","У Карпатському лісгоспі на Буковині працює бригада жінок, яка обробляє дерево на верстатах та виносять його на вулицю. Суспільному розповіли, що робота складна, однак іншої у селі немає. Одна з верстатниць Ганна Максимюк працює у лісгоспі сорок років. Це перша і єдина її робота. Щодня вона ріже деревину в цеху в селі Сергії Вижницького району. ""У нас батько працював на пилорамі, ми ходили з ним. І так з сестрою звикли, згодом пішли у лісгосп працювати"", — розповідає Ганна. Жінка говорить, що у горах немає підприємств, де можна влаштуватись на роботу. І додає, що не всі мають бути лікарями й вчителями. За час роботи у лісгоспі здружилась з колегами. З ними зустрічається поза роботою. Загалом у Карпатському лісгоспі майже пів сотні жінок. Чоловіків тут вчетверо більше, розповів головний інженер Олег Юрчишин. Жінки працюють у цехах, а також майстрами та охоронницями. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-09-26","https://suspilne.media/166851-islandia-stane-persou-krainou-evropi-z-zinocou-bilsistu-u-parlamenti/","Ісландія стане першою країною Європи з жіночою більшістю у парламенті","52% місць в парламенті Ісландії отримали жінки. Таким чином, країна стане першою у Європі, яка обрала до парламенту жіночу більшість. Про це пише BBC, посилаючись на результати виборів в країні. Повідомляється, що 33 місця p 63 в ісландському парламенті будуть займати жінки — це на дев'ять місць більше в порівнянні з останніми виборами у 2017 році. Журналісти підкреслюють, що Ісландія не має законодавчих квот на представництво жінок в парламенті. Читайте також: ""ООН назвала найсерйознішу проблему світу у сфері прав людини"" Першою країною у світі, де більшість місць (61,3%) в парламенті займають жінки, є Руанда. За нею йдуть Куба з 53,4%, Нікарагуа з 50,6%, Мексика і Об'єднані Арабські Емірати з 50%. Згідно з даними, зібраними Світовим банком, в жодній іншій європейській країні не було понад 50 відсотків законодавців-жінок. Лівий зелений рух, Консервативна партія незалежності та правоцентристська Прогресивна партія разом отримали 37 з 63 місць у парламенті у порівнянні з 33, які вони займали до голосування. Але сам ""лівозелений"" рух отримав всього вісім місць, на три менше, ніж у 2017 році. Найбільшою партією залишилася Партія незалежності, лідер якої Б'ярні Бенедиктссон - нинішній міністр фінансів і колишній прем'єр-міністр. Вона набрала майже чверть голосів і зберегла свої 16 місць. Але головним переможцем виборів стала правоцентристська Прогресивна партія, яка отримала п'ять місць проти 13. Після чотирьох років поступок з усіх боків, спрямованих на підтримку миру всередині коаліції, цілком можливо, що дві праві партії захочуть спробувати сформувати уряд без лівих зелених. Читайте також Домагання на роботі. Хто страждає більше та як захистити свою гідність і права Знижки та компліменти. Чому українці продовжують святкувати 8 березня, як за часів СРСР Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-09-20","https://suspilne.media/164991-talibi-zvilnili-zinok-spivrobitnic-merii-kabula/","Таліби звільнили жінок-співробітниць мерії Кабула","Представники руху ""Талібан"" наказали міській адміністрації Кабула звільнити увесь жіночий персонал. Про це повідомляє АР. Виняток зробили лише для тих жінок, яких наразі неможливо замінити чоловіками, зокрема працівниць дизайнерських та інженерних відділів, а також прибиральниць жіночих вбиралень. Міський голова Кабула Гамбдулла Намоні наголосив, що Талібан наполіг на даному кроці, але остаточне рішення щодо долі жінок-співробітниць мерії ще не прийнято. І доки воно не буде ухвалене, усі співробітниці отримуватимуть зарплатню незалежно від того, чи дозволили їм виходити на роботу. Читайте також: У Європарламенті готові до діалогу з талібами. Онлайн подій в Афганістані Раніше представники ""Талібану"" заявили, що учениці середніх та старших класів протягом ""певного часу"" не зможуть повернутись до школи та відновити навчання, а студенткам університетів повідомили, що відтепер заняття для них відбуватимуться у розділених із чоловіками класах, і студентки зобов’язані дотримуватись суворого ісламського дрес-коду. Що відомо Рух ""Талібан"", який захопив владу в Афганістані в серпні 2021-го, закрив міністерство у справах жінок та замінив його на міністерство поширення моралі та запобігання порокам. 6 вересня канцлерка Німеччини Ангела Меркель заявила, що вона виступає за початок переговорів талібами. Вона вважає, що діалог потрібен, щоб продовжити евакуацію з Афганістану. 3 вересня у Європейському Союзі заявили, що готові взаємодіяти з новим урядом талібів у Кабулі, але ісламістське угруповання повинне поважати права людини, зокрема права жінок, і не дозволяти Афганістану стати плацдармом для тероризму. Читайте також: ""Доведеться сховати свої дипломи"". Чого чекають та бояться жінки в Афганістані Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-09-18","https://suspilne.media/164780-v-afganistani-talibi-viklucili-zi-skil-divcat/","В Афганістані таліби виключили зі шкіл дівчат","Ісламістський рух ""Талібан"", який захопив владу в Афганістані, виключив дівчат із загальноосвітніх шкіл країни. Таліби наказали повернутися до шкіл тільки хлопчикам та вчителям-чоловікам, передає ВВС. ""Усі вчителі та студенти чоловічої статі повинні відвідувати свої навчальні заклади"", — зазначено у наказі нової афганської влади, опублікованому 18 вересня. Середні школи в країні призначені для учнів віком від 13 до 18 років. Більшість шкіл розділені на жіночі та чоловічі, що дозволило талібам закрити школи для дівчаток. ""Моя мати була неписьменною, і мій батько постійно знущався з неї і обзивав її. Я не хотів, щоб моя дочка стала такою, як моя мама"", — розповів батько однієї зі школярок. Після усунення талібів від влади у 2001 році, кількість дівчат у початкових школах зросла майже з нуля до 2,5 мільйона, тоді як рівень грамотності жінок майже подвоївся та збільшився до 30%. Що відомо Рух ""Талібан"", який захопив владу в Афганістані, закрив міністерство у справах жінок та замінив його на міністерство поширення моралі та запобігання порокам. 6 вересня канцлерка Німеччини Ангела Меркель заявила, що вона виступає за початок переговорів з радикальним ісламістським рухом ""Талібан"". Вона вважає, що діалог з талібами потрібен, щоб продовжити евакуацію з Афганістану. 3 вересня у Європейському Союзі заявили, що готові взаємодіяти з новим урядом талібів у Кабулі, але ісламістське угруповання повинне поважати права людини, зокрема права жінок, і не дозволяти Афганістану стати плацдармом для тероризму. Вранці 15 серпня бойовики ""Талібану"" почали наступ на Кабул. Того ж дня в країні оголосили про мирну передачу влади талібам. Рада безпеки ООН вимагає від екстремістів з руху ""Талібан"" дозволити афганцям безперешкодно залишати країну, нагадавши їм про відповідну обіцянку. Резолюцію щодо цього Радбез ООН ухвалив 30 серпня. 31 серпня США остаточно вивели свої війська з Афганістану, таким чином завершивши 20-літню місію. Після відльоту останніх військових літаків, контроль над аеропортом Кабула встановили екстремісти з руху ""Талібан"". Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-09-18","https://suspilne.media/164723-talibi-perejmenuvali-ministerstvo-zinok-afganistanu-na-ministerstvo-morali/","Таліби перейменували міністерство жінок Афганістану на міністерство моралі","Рух ""Талібан"", який захопив владу в Афганістані, закрив міністерство у справах жінок та замінив його на міністерство поширення моралі та запобігання порокам. Про це повідомляє ВВС. Відео у соціальних мережах показують жінок-співробітниць колишнього міністерства поза офісами, які закликають талібів дозволити їм повернутися до роботи. Під час першого правління талібів у Афганістані міністерство моралі слідкувало за дотримання суворих релігійних доктрин Ісламу в країні. Представник ""Талібану"" Мохаммад Юсуф повідомив, що створення міністерства моралі є важливим кроком. ""Наша основна мета – служити ісламу. Тому обов'язковим є створення міністерства пороку і чесноти"", – пояснив Юсуф. Що відомо 6 вересня канцлерка Німеччини Ангела Меркель заявила, що вона виступає за початок переговорів з радикальним ісламістським рухом ""Талібан"". Вона вважає, що діалог з талібами потрібен, щоб продовжити евакуацію з Афганістану. 3 вересня у Європейському Союзі заявили, що готові взаємодіяти з новим урядом талібів у Кабулі, але ісламістське угруповання повинне поважати права людини, зокрема права жінок, і не дозволяти Афганістану стати плацдармом для тероризму. Вранці 15 серпня бойовики ""Талібану"" почали наступ на Кабул. Того ж дня в країні оголосили про мирну передачу влади талібам. Рада безпеки ООН вимагає від екстремістів з руху ""Талібан"" дозволити афганцям безперешкодно залишати країну, нагадавши їм про відповідну обіцянку. Резолюцію щодо цього Радбез ООН ухвалив 30 серпня. 31 серпня США остаточно вивели свої війська з Афганістану, таким чином завершивши 20-літню місію. Після відльоту останніх військових літаків, контроль над аеропортом Кабула встановили екстремісти з руху ""Талібан"". Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-09-13","https://suspilne.media/163152-taliban-ogolosiv-novi-pravila-dla-studentiv-afganskih-universitetiv/","Талібан оголосив нові правила для студентів афганських університетів","Радикальний ісламістський рух Талібан, який захопив владу в Афганістані, оприлюднили нові правила для університетів країни, які передбачають роздільне навчання чоловіків та жінок, а також дрес-код згідно законів шаріату. Новий звід правил під час пресконференції в Кабулі представив тимчасовий виконувач обов'язків міністра освіти Абдул Баки Хаккані, передає DW. За новим документом, жінки та чоловіки навчатимуться окремо. Окрім того, у жінок мають викладати переважно жінки. Чоловікам також дозволено працювати у жіночих аудиторіях, але лише у тому випадку, якщо вони слідують шаріату. Читайте також: ""Доведеться сховати свої дипломи"". Чого чекають та бояться жінки в Афганістані ""Спільне навчання суперечить принципам ісламу. З іншого боку, воно розходиться з національними цінностями і традиціями афганців"", – заявив Хаккані. Також жінок зобов'язують носити хіджаб. Таліби також планують переглянути набір предметів, які викладатимуть в університетах. Що відомо Жінкам заборонили займатися спортом в Афганістані. За словами заступника керівника Культурної комісії ""Талібану"" Ахмадулли Васіка, вони не сприймають спорт як важливий елемент життя жінки. Вранці 15 серпня бойовики ""Талібану"" почали наступ на Кабул. Того ж дня в країні оголосили про мирну передачу влади талібам. Рада безпеки ООН вимагає від екстремістів з руху ""Талібан"" дозволити афганцям безперешкодно залишати країну, нагадавши їм про відповідну обіцянку. Резолюцію щодо цього Радбез ООН ухвалив 30 серпня. 31 серпня США остаточно вивели свої війська з Афганістану, таким чином завершивши 20-літню місію. Після відльоту останніх військових літаків, контроль над аеропортом Кабула встановили екстремісти з руху ""Талібан"". Секретар РНБО Олексій Данілов заявив, що в Афганістані ще залишається 159 українців. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-09-03","https://suspilne.media/160893-appletoo-spivrobitniki-tehnogiganta-zapustili-kampaniu-proti-diskriminacii/","AppleToo. Співробітники техногіганта запустили кампанію проти дискримінації","Група працівників Apple запустили кампанію проти дискримінації, расизму та сексизму у компанії. Група працівників розпочала кампанію #AppleToo для збору інформації та обміну досвідом нинішніх та колишніх працівників щодо несправедливості, залякування та зловживань. Група сподівається мобілізувати працівників та підштовхнути Apple до більш ефективного вирішення таких скарг, передає The Guardian. ""Занадто довго Apple ухилялася від громадського контролю. Коли ми наполягаємо на відповідальності та виправленні постійної несправедливості, яку ми спостерігаємо або переживаємо на своєму робочому місці, це призводить до ізоляції та газлайтингу Форма психологічної маніпуляції, метою якої є змусити жертву сумніватися в адекватності свого сприйняття навколишньої дійсності, ставлячи під сумнів власну пам'ять та розсудливість"", — йдеться у публічній заяві ініціаторів кампанії. Ініціатива вже оприлюднила п’ять історій співробітників, які кажуть, що вони піддавалися дискримінації та сексуальним домаганням на роботі. За їхніми словами, вони повідомляли про ці випадки керівництву, однак інциденти залишилися без уваги. Опубліковані повідомлення анонімні, тому невідомо у якому відділі чи місці працювали постраждалі. Також, за словами ініціативної групи, було декілька випадків, коли керівництво не дозволяло певним співробітникам з небілим кольором шкіри брати участь у співбесідах на певні посади. За словами організаторів, ініціатива з'явилася після того, як працівники марно намагалися отримати реакцію на скарги від керівництва. Очільники Apple, зокрема, зупинили опитування співробітників, в якому організатори намагалися зібрати дані про зарплатню. Працівникам також заборонили створювати канал у Slack для обговорення рівності заробітної плати, пояснюючи це тим, що тема не відповідає умовам використання платформи. Ініціатива викликала реакцію колишніх співробітників Apple у соціальних мережах. За словами організаторки #AppleToo інженерки Apple Шер Скарлетт, за підтримкою звернулися сотні людей. ""Я навіть не можу більше відстежити скільки людей поділилися зі мною своїми історіями"", — відзначила вона. У відповідь на претензії працівників в Apple заявили, що ретельно розслідують скарги. ""Ми завжди прагнули створити та підтримувати позитивне та інклюзивне робоче місце. Ми серйозно ставимось до всіх проблем і проводимо ретельне розслідування, коли вони виникають"", — заявили представники компанії. Що відомо 2 грудня 2020 року Національна рада з питань трудових відносин опублікувала скаргу, в якій звинуватила Google у незаконному моніторингу та допиті кількох працівників, яких потім звільнили за протест проти політики компанії та спробу організувати профспілку. Уряд Іспанії має намір змінити визначення згоди у нормі закону, яка прирівнює жертв сексуального насильства до жертв гендерного насильства. Пропозиція вже надійшла до Ради міністрів країни й враховує криміналізацію вуличного домагання. В Україні 59% усіх керівних посад займають чоловіки, в той час, як жінки займають 41%. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-27","https://suspilne.media/158775-minkult-napravit-do-bibliotek-ponad-400-primirnikiv-knigi-z-gendernimi-stereotipami/","Мінкульт направить до бібліотек понад 400 примірників книги з гендерними стереотипами","Міністерство культури та інформаційної політики затвердило перелік книг, які придбають для поповнення фондів бібліотек. До переліку потрапила книга ""Щоб у 16 не було запізно"", яка транслює гендерні стереотипи. Міністерство культури, згідно з указом від 20 серпня, планує закупити 459 примірників для бібліотек. Книга викликала хвилю критики ще після появи на Книжковому арсеналі у червні. Зокрема, авторка книги Марина Ланге стверджує, що ""дівчата вже народжуються з жіночими якостями"" як то вміння піклуватися, умиротворення, цнотливість та здатність надихати, натомість такі якості цілеспрямованість, відповідальність визначені ""чоловічими"". Окрім того, на думку авторки тільки хлопчиків треба спрямовувати на досягнення. При цьому, як повідомили в Українському інституті книги, над переліком літератури для бібліотечних фондів працювали три експертні ради, зокрема рада з оцінювання літератури для дітей та юнацтва, з оцінювання художньої літератури для дорослих, з оцінювання іншої (нехудожньої) літератури для дорослих. Суспільне звернулося до Міністерства культури за коментарем щодо причин передачі книги до бібліотек та вартості закупівлі. Що відомо 28-річна вчителька музики з Валенсії Сакіра Вентура створила інтерактивну мапу з творами жінок-композиторок. Проєкт має на меті нагадати про видатних жінок, чий внесок в музику століттями применшували або ігнорували через гендерну нерівність та упереджене ставлення. Президент Володимир Зеленський підписав закон щодо посилення відповідальності за домашнє насильство та насильство за ознакою статі. За 2020 рік за домашнє насилля в Україні засудили 921 людину. За даними ВООЗ, кожна четверта жінка та дівчина у всьому світі зазнала фізичного або сексуального насилля з боку чоловіка чи партнера-чоловіка. У 2020 році органами та підрозділами Національної поліції було складено понад 130 тисяч протоколів через домашнє насильство. Генеральна прокурорка Ірина Венедиктова заявляла, що правоохоронці зареєстрували 2,7 тисячі правопорушень за статтею ""домашнє насильство"" з початку 2020 року. Згідно з опитування Організації Об'єднаних Націй, 29% українців впевнені, що жінка сама провокує насильство, одягаючись занадто відверто. Читайте також Як досягти гендерної рівності у політиці. Пояснює урядова уповноважена Чому жінки мовчать про пережите насилля і чому суспільство звинувачує жертв. Пояснюють психологині Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-26","https://suspilne.media/158436-ak-dosagti-gendernoi-rivnosti-u-politici-poasnue-uradova-upovnovazena/","Як досягти гендерної рівності у політиці. Пояснює урядова уповноважена","Урядова уповноважена з питань гендерної політики Катерина Левченко в ефірі Українського радіо розповіла про гендерну рівність в парламенті та як в Україні змінювалася кількість жінок-політикинь за останні 30 років. Чому гендерне питання важливе в політиці? Місце чоловіків і жінок у суспільстві має бути однаковим, окрім питання народження дитини. Для того, щоб цього досягти, потрібні дії з боку держави, політиків і самих чоловіків і жінок. Держава зробила важливий крок і запровадила так звані гендерні квоти. Я б не називала їх дискримінаційними, тому що це — не дуже коректно. Гендерні квоти — тимчасові заходи, які мають вирізнити ситуацію, пов’язану з дискримінацією тієї чи іншої групи. В цьому випадку у нас дискримінація жінок. Такі квоти існують в більшості країн світу і довели свою ефективність. Україні потрібно розвиватися, бо, на жаль, за результатами 2020-го року ми опустилися на 15 пунктів в індексі гендерного розвитку. Незважаючи на досить непогані показники України, виявилося, що інші країни рухаються набагато швидше в цьому напрямку. Жінки мають бути в політиці, бо ми є люди. Адже у нас демократія і ми повинні мати рівні права і можливості. Чому Україна відстає? На жаль, думки у громадській свідомості про те, що жінкам не місце в управлінні та розподіл професій на чоловічі і жіночі, залишається серйозним тягарем для перетворень. Попри те, що багато українців виступають за рівні можливості для чоловіків і жінок, велика частина не розуміє важливості цих процесів. І дуже негативно, на місцевому рівні негативно ставляться до того, що попри приготування борщу, жінки намагаються будувати свою кар'єру і рухатися вперед. Потрібні зміни в громадській свідомості, а також сила і підтримка з боку родини та оточення. Це — звичайний прояв справедливості. Присутність жінок на різних нарадах, форумах, комісіях відчутно збалансувало б процес прийняття рішень. Яка ситуація у Верховній Раді України? Сьогодні — найкращі показники: близько 20% жінок у Верховній Раді, але мені б хотілося працювати для того, щоб ця кількість зростала і щоб ми могли говорити про коректне представлення чоловіків і жінок у політиці. До речі, саме жінки ініціювали закон, яким татусям при народженні дитини надається двотижнева оплачувана відпустка, для того, щоб чоловік із самого початку залучався до виховання своєї дитини. Це — така перша ластівка, але я вірю, що будуть й інші позитивні зміни. Про жіночу конкуренцію в політиці Мені здається, що ті процеси, які сьогодні відбуваються в політичній сфері та робота політикинь доводить протилежне: жінки можуть об’єднуватися задля просування спільних інтересів. Нас не виховували в цих принципах і у школах не надавалася об’єктивна інформація, багато було забобонів на рівні освіти, з якими слід боротися. Відповідно, це все сприяє на те, як позиціонується роль жінки в суспільстві. Що буде далі? Протилежністю патріархату є демократія і паритетний розподіл обов'язків між чоловіками і жінками. Політика має забезпечувати рівні права. У фокусі моєї роботи не знаходяться виключно жінки, а й чоловіки. І ті проблеми, які виникають і в жінок, і у чоловіків. У світі відбуваються сумні процеси, а саме архаїзація. Вона протистоїть модернізаційним процесам, процесам розвитку, які базуються на науці, наукових досягненнях. І питання “що буде далі з чоловіками і жінками?” пов'язане з тим, що буде перемагати: модернізація чи повернення до старого. Якщо архаїзація, то погано буде, насамперед, жінкам. Але й чоловікам буде не добре. Тому нам потрібно ретельно дивитися на політичні пропозиції, які даються для того, щоб захищати свої права і інтереси і рухатися вперед. Про дискримінацію чоловіків Не буде дискримінації чоловіків як такої. Цього немає в цілях політики, яка проводиться. Навпаки, забезпечення рівних прав та можливостей дає змогу кожному розвиватися, відповідно до своїх внутрішніх потреб. Яскравий приклад тому: до минулого року всі чоловіки, які працювали на посадах середнього медичного персоналу, називалися медичними сестрами. І лише минулого року були внесені зміни в класифікатор професій, коли була введена професія “медичного брата”. Такі зміни потрібні, адже це була девізуалізація чоловіків, які працюють в медичній сфері. Таких прикладів дуже багато. І те, що таким питанням приділяється увага є важливим для кожної людини. Про зміну гендерного балансу у вищих ешелонах влади Наступні вибори у Верховну Раду будуть відбуватися за 40%-ю партійною гендерною квотою. Але мажоритарні округи випадають з цього. Важливо, щоб там також боролися жінки. Негативну роль зіграли фінансові застави, які необхідно було робити кандидатам на місцевих виборах, але жіноча участь в політиці посилюється. І, думаю, у Верховній Раді не буде менше жінок, ніж ми маємо сьогодні. Хотілося б, щоб партії більше висували своїх кандидаток. Наразі є дві партії, які мають представництво в Парламенті, які забезпечили цю 40%-ву гендерну квоту. Це партія “Голос” та “Європейська солідарність”. До речі, партії отримують додаткові 10% коштів, якщо вони дотримуються цієї квоти. Про механізми, які допоможуть жінці і будувати кар'єру, і народжувати та ростити дітей Нам потрібно розвивати інфраструктуру: наявність дитячого садочку, групи продовженого дня, можливість мати няню — дійсно допомагають працювати. Так вдасться приділяти час і дітям, і роботі. Тому головним завданням органів місцевого самоврядування є створення умов для того, щоб була достатня кількість місць у дитячих садочках, щоб був гнучкий графік роботи, безпечна вулиця з освітленням, шкільні автобуси тощо. Бо не можна розвивати суспільство, експлуатуючи одну його частину, покладаючи на неї подвійне навантаження. Це, справді, дуже складно і небезпечно для здоров'я і особистого розвитку. Читайте також ""М'яка сила у новій реальності"".В Україні вперше відбувся саміт перших леді та джентльменів. Стереотип ""Джеймса Бонда"" або чому мовчать про насильство над чоловіками. Пояснює експертка. Вчителька музики створила інтерактивну карту жінок-композиторок світу. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-23","https://suspilne.media/157746-v-ukraini-vperse-prohodit-samit-persih-ledi-ta-dzentlmeniv/","""М'яка сила у новій реальності"".В Україні вперше відбувся саміт перших леді та джентльменів","23 серпня на День Державного прапора в Україні проходить перший саміт перших леді та джентльменів за присутності понад 20 учасників. Частина гостей буде присутня на заході в онлайн-режимі. Як повідомив міністр закордонних справ Дмитро Кулеба, в установчому київському саміті перших леді та джентльменів візьмуть участь 11 перших леді з: Бразилії, Ізраїлю, Латвії, Литви, Лівану, Коста-Рики, Німеччини, Сербії, Хорватії. Також буде присутня дружина президента Європейської Ради та перша леді України. Частина гостей буде присутня на заході в онлайн-режимі. Загалом участь у саміті беруть участь понад 20 учасників, серед яких керівництво Всесвітньої організації охорони здоров’я, ООН Жінки, а також провідні експерти та лідери думок світу. Це відомий мислитель, автор книжки ""Чорний лебідь"" Нассім Ніколас Талеб і всесвітньо відома афганська кінорежисерка Сахра Карімі, яку Українська держава після драматичних подій евакуювала разом з родиною з Афганістану. На захід прибули перша леді України Олена Зеленська, а також перші леді Лівану, Сербії, Литви, Латвії та Європейської Ради. Також у саміті беруть участь голлівудська акторка українського походження Кетрін Винник та зірка серіалу ""Картковий будинок"" Робін Райт, яка не була заявлена у попередньому списку гостей. Дар’я Кінша/Суспільне Як повідомила кореспондентка Суспільного, онлайн під час саміту присутні перші леді Ізраїлю, Німеччини, Бразилії, Коста-Рики та Хорватії. Саміт проходить під слоганом ""М'яка сила у новій реальності"". Мета саміту — об’єднати леді із цих країн, аби вони змогли обмінятися досвідом і впроваджувати нові проєкти у своїх країнах. Читайте також: В кінотеатрах України покажуть найкращі фільми за 30 років Незалежності Раніше міністр зазначав, що попри те, що дружини й чоловіки перших осіб відіграють важливу роль у своїх країнах завдяки публічності у суспільстві та високій увазі медіа, їхня співпраця ніколи не була системною. ""Україна взяла на себе провідну роль і вперше в історії створює такий загальний міжнародний майданчик"", – наголосив Кулеба. Про що говорять учасниці саміту За словами першої леді України Олени Зеленської, важливою проблемою сьогодні є дотримання ""цифрової гігієни"". ""Ми стаємо жертвами інформаційних атак. Люди не вміли оцінювати інформацію, яку вони отримували в інтернеті під час пандемії й через це панікували. Ми маємо навчити в тому числі і дітей цифровій гігієні"", — переконана перша леді. За її словами, для дітей було б слушно створити ""цифрову гігієну"" окремим уроком. Водночас вона відзначила, що проблеми з цим існують і серед інших категорій населення. ""Також є категорія літніх людей... Людство старішає, скоро людей 60+ віку буде значно більше, ніж молодих. Літні люди вірять майже всьому, що написано у ЗМІ, їх важко захистити від цього"", — розповіла Зеленська. На її думку, вчитися потрібно все життя, оскільки ""життя закінчується тоді, як закінчується навчання"". У цьому випадку вона нагадала про інформаційну кампанію антивакцинаторів. Вона переконана, це є проблемою для України та інших країн, позаяк їхні уявлення сформовані на основі неправдивої інформації. Водночас перша леді Латвії Андра Левіте зазначила, що під час пандемії особливо актуальною є проблема наростання психологічних проблем. В тому числі серед жінок. ""У пандемію жінки з дітьми мали вистояти: робота вдома, навчання дітей, домашня робота. Кількість психологічних проблем значно зросла у суспільстві"", — переконана Левіте. За її словами, пандемія спричинила у багатьох стан депресії, що вплинуло на збільшення кількості фактів домашнього насилля. Вона додає, що жодна жінка чи дитина не заслуговують на подібне ставлення і тому дуже важливо надати допомогу вразливим категоріям. Як додала перша леді Литви Діана Науседене, під час пандемії перехід на роботу в онлайн-режим був незвичним, але підготовка допомогла людям, які мають проблеми із зором та слухом. Вона розповіла, що у її країні влада також змінила й адаптувала освітній процес, допомогла доносити литовську мову до мігрантів і сприяє фізичному навчанню дітей. ""Ми запустили ініціативу підвищення фізичної обізнаності: наші діти рухаються мало, багато часу проводять за комп'ютерами, смартфонами. Тому треба донести до дітей і батьків, що потрібно більше рухатися"", — зауважила Науседене і додала, що саме тому влада запровадила таку програму разом з олімпійським комітетом. Читайте також: ""Нова сторінка на шляху до деокупації Криму"": як проходить Кримська платформа Що відомо У Києві з нагоди відзначення Дня державного прапора та 30-ї річниці незалежності відбудеться 67 різнопланових заходів. На організацію святкування 30-ї річниці незалежності України планується витратити орієнтовно 5 423, 2 мільйонів гривень, у тому числі додаткова потреба складе 840, 5 мільйонів гривень. 24 серпня на День Незалежності у Києві планується провести урочистий концерт та парад військ на Хрещатику та Майдані Незалежності з прольотом авіації за участі країн-партнерів. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-17","https://suspilne.media/156364-zinki-kabula-proveli-persu-akciu-protestu-proti-politiki-talibiv/","Жінки Кабула провели першу акцію протесту проти політики талібів","Жительки Кабула провели першу акцію протесту за свої права з часу захоплення міста силами ""Талібану"". Відео з протесту жінок публікують свідки у соцмережах. За словами журналіста NBC Річарда Енгеля, на плакатах учасниць акції написано: ""Робота, освіта та участь у політичному житті – право кожної жінки"". За свідченнями очевидців, акція відбувається в районі Вазір Акбар Хан, де розташовуються більшість державних установ, Президентський палац, німецько-афганська середня школа Амані, яку неодноразово відвідувала Ангела Меркель і де тільки недавно дозволили навчання дівчаток. Довідка. Основою політичної програми ""Талібану"" стали заклики до організації життя в Афганістані на основі норм ісламського права – шаріату – у його радикально традиційних трактуваннях. Серед іншого жінкам забороняється працювати, лікуватися у лікарів чоловічої статі, з'являтися в громадських місцях з відкритим обличчям і без чоловіка або родича чоловічої статі. Крім того, таліби принципово виступали проти освіти для жінок і часто атакували школи. Що відомо В аеропорту столиці Афганістану Кабула — хаос та паніка. Тисячі афганців хочуть вилетіти з країни попри відсутність необхідної кількості літаків. 1 травня 2021 року США та НАТО почали офіційно виводити своїх військових з Афганістану. Столиця країни Кабул перейшла в режим посиленої безпеки в очікуванні реакції талібів на рішення США вивести війська з Афганістану. 6 серпня таліби повністю захопили місто Зарандж, що на кордоні між Афганістаном та Іраном. Місто стало першою столицею провінції, захопленою екстремістами після початку виведення американських військ із країни. 10 серпня таліби повністю захопили міста Сарі-Пул та Саманган. 11 серпня, таліби захопили місто Файзабад – воно стало вже дев'ятим провінційнім центром, над яким встановили контроль бойовики. 12 серпня екстремісти руху ""Талібан"" захопили стратегічне місто Газні на південному сході Афганістану. Воно стало першою захопленою бойовиками столицею у південній частині країни. Вранці 15 серпня бойовики ""Талібану"" почали наступ на Кабул. Згодом рух ""Талібан"" заявив, що вже контролює 100% території Афганістану. Проте афганський журналіст Халед Нікзад заявив Суспільному, що таліби контролюють 32 із 34-х провінцій Афганістану. США та низка країн ЄС почали термінову евакуацію співробітників своїх посольств в Афганістані через наступ талібів. ЗМІ повідомили, що президент Афганістану Ашраф Гані залишив країну та перебуває у Таджикистані. Згодом Гані пояснив своє рішення виїхати з країни, щоб запобігти кровопролиттю. Того ж дня в Афганістані оголосили про мирну передачу влади талібам. Президент США Джо Байден заявив, що не шкодує про виведення американських військових з Афганістану попри швидку кризу влади та захоплення міст терористами. Читайте також Афганістан оголосив про мирну передачу влади талібам. Текстовий онлайн ""Нескорений Афганістан"". Що означає наступ Талібану для країни та регіону Чому конфлікт в Афганістані триває вже понад 40 років Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-17","https://suspilne.media/156167-comu-zinki-movcat-pro-perezite-nasilla-i-comu-suspilstvo-zvinuvacue-zertv-poasnuut-psihologini/","Чому жінки мовчать про пережите насилля і чому суспільство звинувачує жертв. Пояснюють психологині","Колишні студентки та абітурієнтки Київського університету театру, кіно і телебачення ім. І.К. Карпенка-Карого звинуватили викладача Володимира Талашка у сексуальних домаганнях. Відомий актор спростовує всі звинувачення проти себе, однак керівництво вишу відсторонило його від роботи на час перевірки. Психологиня Катерина Гольцберг, а також керівниця проєктів і психологиня Центру ""Жіночі перспективи"" Марта Чумало в ефірі Українського радіо розповіли, як захистити себе від харасменту. Так, Катерина Гольцберг проаналізувала, чому люди звинувачують тих, хто ділиться досвідом пережитого. ""Це травматична історія цілого покоління чи кількох поколінь наших співвітчизників. На мою думку, у нас були трохи хибні уявлення про моральні цінності й про те, хто і на що має право, хто кому і що винен. Звинувачення скоріше є захисною реакцією суспільства на те, що могло відбуватися"", — вважає вона. На її думку, людям важливо розуміти не лише природу того, звідки беруться домагання, а й що з цим робити, адже багатьох цікавить думка суспільства. Крім того, легше звинуватити ту людину, яка не має впливу в суспільстві, ніж ту, яка має регалії чи статус, вважає фахівчиня. ""У нас немає усвідомленого ставлення до певної рівності людей у суспільстві, тому виникає бажання знайти легку жертву, перекласти відповідальність на когось"", — впевнена Гольцберг. Вона підкреслила, що виховання має значення і суспільство має говорити про це, щоб розуміти, що так як було раніше вже не буде, адже тепер з’явилося покоління, яке не буде хвилюватися про те, що розголос такої історії може зруйнувати їм репутацію. ""Адже раніше вважалося, що жінка після такого зіпсована, а чоловік ― герой. Думаю, що через розголос таких історій ми прийдемо до нових понять доброчесності"", — пояснила психологиня. Своєю чергою, Марта Чумало пояснила, чому жінки довго мовчать про пережите насилля: ""Сексуальне домагання та насильство ― це дуже сильний стрес для психіки, але мозок турбується про те, щоб ми вижили, тому керує нашою поведінкою так, щоб ми вибирали найбільш безпечні способи поведінки"", — каже Чумало. За її словами, саме тому ми реагуємо так, щоб знову не потрапити у ситуацію психологічного болю. ""Наша поведінка залишається у такому коридорі між гіпер- і гіпореакцією, тобто між “нападай” і “тікай”. Коли ми маємо багато ресурсу, то можемо напасти й захистити себе, але у зворотній ситуації ми втікаємо, а під час великого стресу цей коридор сплющується і ми заклякаємо"", — пояснила психологиня. На її думку, те, що відбувалося з дівчатами ― це ""ситуація дуже сильного стресу"", адже там були люди при владі й взаємодіяли з нею. Тому те, що вони знаходилися у стані “завмирання” психологам зрозуміло, адже така поведінка ― це стратегія виживання"", каже експертка. Чумало додала, що пережите не можна тримати в собі: ""Така специфіка травми полягає у тому, що її варто проговорити. Наприклад, з ресурсними людьми в терапії, але той, хто це пережив повинен мати достатньо сил, щоб про це говорити. Ми розуміємо, що важливо чути таких людей, давати їм голос, підтримувати їх, а не знецінювати їхній досвід, виступати у їхню підтримку і створювати поле безпеки для подібних розмов"", — додала Чумало. Читайте також: Володимира Талашка звинувачують у домаганнях. Історії постраждалих і позиція актора Що відомо 8 серпня сценарист і кінокритик Богдан Панкрухін оприлюднив історії жінок, які були абітурієнтками або студентками Київського національного університету театру, кіно і телебачення імені Івана Карпенка-Карого й, за його словами, потерпали від домагань із боку Талашка. Міністерство культури та інформаційної політики ініціювало службове розслідування щодо 75-річного актора та викладача Талашка. Талашко заперечує звинувачення у домаганні до студенток та абітурієнток. Виконувачка обов’язків ректорки Київського національного університету театру, кіно і телебачення імені Івана Карпенка-Карого Інна Кочарян заявила, що виш створив робочу групу з розслідування інформації про харасмент. Читайте також Домагання на роботі. Хто страждає більше та як захистити свою гідність і права ""Будемо жити!"". Актор Володимир Талашко про українське кіно, відмову від російського і Донбас Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-12","https://suspilne.media/155142-akim-bude-vzutta-u-vijskovosluzbovic-na-paradi-nezaleznosti-rozpovila-ucasnica/","Яким буде взуття у військовослужбовиць на параді Незалежності. Розповіла учасниця","Під час параду до Дня Незалежності військовослужбовиці крокуватимуть у нових зразках взуття без високих підборів, які раніше розробило Міністерство оборони. Зміни у стандартах одягу відбулися після скандалу через фото курсанток Військового інституту Київського національного університету, які готувалися до військового параду у туфлях на високих підборах. Про це у коментарі Суспільному розповіла курсантка Київського університету імені Тараса Шевченка Соломія Резнік. ""Ми будемо крокувати у туфлях, але там підбори невисокі. І я вам скажу, що в тому взутті, яке нам представили, воно набагато зручніше, ніж берці. У берцях нога не ""дихає"", а там шкіра натуральна, каблук низенький і підошва досить широка. От зараз асфальт розпечений і в ноги пече достатньо сильно"", — зазначила учасниця параду. За її словами, елегантніше ""під спідницю"" виглядали попередні туфлі, але ходити в них було ""дуже важко"". ""Відповідно, нам зробили ту модель туфель, де фіксується нога на шнурівці й каблук там низький, десь 2,5-3 см. І вони трошки грубувато, можливо, виглядають — під штани, мабуть, краще б, але вони зручні й це найважливіше"", — вказала Резнік. Читайте також: Парад на підборах. Жінкам-військовослужбовицям замінили туфлі на черевики з нижчим каблуком Вона також додала, що вперше бере участь у параді. З її слів, обирали дівчат до події по зросту — від 175 см. ""Охочих була велика кількість дівчат, і всі проявляли ініціативу. Це було видно по тренуваннях: кожна хотіла бути першою і старалися по максимуму. Це вже четверта репетиція. Відчувається інтенсивне навантаження, тому що тут спека і немає куди сховатися"", — розповіла курсантка. Що відомо 1 липня пресслужба Міністерства оборони опублікувала низку фото, на яких курсантки Військового Інституту Київського національного університету готуються до участі у військовому параді до Дня незалежності України 24 серпня. Підготовку до маршу курсантки проходили у туфлях на високих підборах, які є частиною парадної жіночої військової уніформи. Публікація викликала хвилю обурення у соцмережах. Українці почали масово називати вимогу до жінок маршувати у взутті на підборах ""сексизмом"" та ""гендерною дискримінацією"". Після цього коментарі під оригінальним постом на сторінці Міноборони у Facebook були відключені, але користувачі продовжували висловлювати обурення коментуючи повідомлення інформаційного агентства Міноборони ""АрміяInform"". У Міноборони пояснили, що підбори є частиною парадної форми жінок-військовослужбовиць, яку затвердили у 2017 році. 2 липня жінкам-військовослужбовицям замінили туфлі на черевики з нижчим каблуком. 7 липня міністр оборони Андрій Таран заявив, що міністерство розробило новий зразок взуття зі шнурівкою для жінок-військовослужбовиць, що має вирішити низку дефектів попередніх стандартів. 24 серпня на День Незалежності у Києві планується провести урочистий концерт та парад військ на Хрещатику та Майдані Незалежності з прольотом авіації за участі країн-партнерів. Президент Володимир Зеленський підписав указ про відзначення 30-ї річниці проголошення незалежності України, який передбачає проведення військового параду. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-11","https://suspilne.media/154939-universitet-im-karpenka-karogo-rozslidue-mozlivi-domaganna-talaska-do-studentok/","Університет ім. Карпенка-Карого розслідує можливі домагання Талашка до студенток","Виконувачка обов’язків ректорки Київського національного університету театру, кіно і телебачення імені Івана Карпенка-Карого Інна Кочарян заявила, що виш створив робочу групу з розслідування інформації про харасмент. Група була створена після звинувачень постраждалими 75-річного актора і викладача університету Володимира Талашка у домаганнях до студенток та абітурієнток. ""З метою встановлення істини та визначення винних університет створив робочу групу з розслідування наявної інформації про харасмент"", — цитує пресслужба вишу Кочарян. В.о. ректорки також попросила усіх причетних зв‘язатися із нею особисто для повідомлення таких фактів. Кочарян назвала ситуацію ""жахливою"". Звернення можна надсилати на пошту [email protected]. Читайте також: Володимира Талашка звинувачують у домаганнях. Історії постраждалих і позиція актора Що відомо 8 серпня сценарист і кінокритик Богдан Панкрухін оприлюднив історії жінок, які були абітурієнтками або студентками Київського національного університету театру, кіно і телебачення імені Івана Карпенка-Карого й, за його словами, потерпали від домагань із боку Талашка. Міністерство культури та інформаційної політики ініціювало службове розслідування щодо 75-річного актора та викладача Талашка. Талашко заперечує звинувачення у домаганні до студенток та абітурієнток. Читайте також Домагання на роботі. Хто страждає більше та як захистити свою гідність і права ""Будемо жити!"". Актор Володимир Талашко про українське кіно, відмову від російського і Донбас Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-10","https://suspilne.media/154701-volodimira-talaska-zvinuvacuut-u-domagannah-sam-aktor-zaperecue-so-vidomo/","Володимира Талашка звинувачують у домаганнях. Історії постраждалих і позиція актора","Актора і викладача Володимира Талашка звинувачують у домаганнях. Університет, в якому він викладає отримав скарги від студенток, за день цього кінокритик Богдан Пакрухін оприлюднив в соцмережах пост з історіями жінок, які постраждали від домагань. Тим часом, у Мінкульті ""ініціювали розслідування"" та думають про те, аби організувати анонімну гарячу лінію. Суспільне поспілкувалось із колишніми студентками Талашка, а також запитало в нього самого про цю ситуацію. З чого все почалось 8 серпня сценарист і кінокритик Богдан Панкрухін оприлюднив історії жінок, які були абітурієнтками або студентками Київського національного університету театру, кіно і телебачення імені Івана Карпенка-Карого й, за його словами, потерпали від домагань із боку актора і викладача Володимира Талашка. ""Талашко постійно дозволяє собі домагатися не лише до студенток, а й до абітурієнток, які закінчили школу і прийшли вступати. Робить він це вже протягом понад 20 років і працює практично за однією схемою. У підготовці матеріалу мені написало дві дівчини, котрі свого часу зіткнулися з цією недолюдиною і були травмовані його діями"", — написав Панкрухін. Сценарист оприлюднив дві історії жінок, яких нібито домагався Талашко. Згідно з їхніми свідченнями, викладач запрошував дівчат до себе додому, фотографував оголеними, обіцяв посприяти вступу до університету. Історія однієї дівчини нібито сталася, коли їй було 15 років. Вона планувала вступити до вишу, в якому викладав актор. Дівчина стверджує, що Талашко привіз її до себе додому, запропонував прийняти душ і, шляхом маніпуляцій, змусив її зняти половину одягу, при цьому фотографуючи. Після цього Талашко, за її словами, заманив її до ліжка, на якому почав цілувати, не реагуючи на її прохання припинити. Вона удала, що втратила свідомість, і тоді актор зупинився, розповідає дівчина. Згодом вона провалила іспит і відмовилася до вступу до Карпенка-Карого. Друга дівчина стверджує, що їй було 18 років, коли у неї стався схожий епізод з Талашко. Вона вдруге намагалася вступити на акторський та дикторський факультет. За її словами, Талашко привіз її до себе додому, маніпулюючи тим, що є народним артистом, який запропонував їй допомогу, і якщо дівчина відмовиться — то вона насправді не хоче бути акторкою. Що кажуть постраждалі Акторка та громадська активістка Анастасія Вергелес у 2009 році вступила до університету Карпенка-Карого на спеціальність ""Диктор та телеведучий програм телебачення"" у майстерню Володимира Талашка. Вона розповіла Суспільному, що навчання у театральному університеті ""саме по собі специфічне"". ""Репетиції допізна, у тебе з’являється один майстер, якому ти починаєш вірити та довіряти. Далі у нас почались трішки проблеми, тому що, як мені здається, і зараз проаналізувавши це, він почав заходити на мою особисту територію, якісь ""психологічні давки"", вимагання чогось, якісь незрозумілі жарти тощо"", — поділилася дівчина. За її словами, Талашко казав їй, що вона ""не така талановита, як всі інші"", ""не має хисту"" і ""постукала не в ті двері"". ""Тобто, такі речі, які тобі вкладають у голову кожного дня, і ти починаєш з певним часом дійсно вагатися"", — розповіла Вергелес. Дівчина стверджує, що коли їй вже нічого не хотілось робити, Талашко запросив її додому для ""репетицій"". Саме тоді, за її словами, в університеті вже ходили чутки про те, що у Талашка ""є стосунки з іншими дівчатами"", він їх ""запрошує додому, пропонує прийняти душ, якісь солодощі в ванну заносить тощо"". ""Але це все було на рівні чуток. Я, склавши два плюс два, зрозуміла, що індивідуальні заняття вдома мене не влаштовують. Я зателефонувала батьку, ми з ним у дуже тісних стосунках. Поговорили, батько приїхав до Києва, сказав ""ну окей, давай я з ним поспілкуюсь"", — розповіла дівчина. За її словами, коли її батько і Талашко поспілкувалися, викладач заявив йому, що на неї погано впливає гуртожиток і вона ""перша на виліт"". Батько Вергелес поцікавився, чим він може допомогти, і Талашко сказав, що він ""може зробити сцену в аудиторії"". Батько так і зробив, а Вергелес отримала головну роль у виставі. ""І там почалося після цієї головної ролі... Був момент, коли він (Талашко — ред.) мені три години ""довбав мозок"" про те, що я маю роздягтися, бо це якийсь там етюд, де я маю бути ""аля в купальнику"". І я пам'ятаю, що я різними способами пояснювала, що я не буду цього робити. Але він мене довів все ж таки до того, що я зняла кофту і ловила метеликів у спідній білизні. Це все воно настільки бридке, що не хочеться згадувати"", — розповіла акторка. За її словами, у неї все завершилося на такому рівні й вона ухвалила рішення піти з курсу, не продовжуючи навчання. ""Я відчувала розчарування і беззахисність. Тому що ми з одногрупницями ходили у деканат, ходили до заступника, говорили, що у нас така ситуація, Майстер поводиться із нами погано, ми не хочемо перебувати у цій атмосфері. Нам говорили: ""Дівчата, ну ви ж розумієте, що ви не перші. І ви не останні, повірьте. Ваші заяви нікуди не дійдуть"". Я пам’ятаю цю фразу: ""Вы понимаете, у него крыша"", — додала Вергелес. Своєю чергою, журналістка Ірина Сампан повідомила Суспільному, що проводила з Талашком інтерв'ю, від якого мала ""великі очікування"", адже він — зірка для покоління її батьків. ""Ми зустрілися із ним в ресторані, кафе на Золотих воротах. Він сам призначив зустріч, де йому було зручно. Я була з фотографом. Інтерв’ю десь тривало до години, потім фотографувались. Він відповів на всі питання, був дуже люб’язний, а потім запропонував піти у ресторан, випити чогось міцнішого за каву, поспілкуватися у неформальній обстановці"", — переповіла журналістка. Зрештою, за її словами, Талашко запросив її у ресторан біля його дому за його кошт, але дівчина взяла із собою фотографа, який згодом поїхав через справи. Талашко ж запропонував Сампан показати альбоми і фото зі зйомок у нього вдома. ""І це було ще більше “вау”. Це такий ексклюзив, щоб вставити всі ці фотографії у інтерв’ю — це буде жирний просто матеріал. І ми пішли до нього додому. Він одразу запропонував випити ще чогось, наливку свою, дав всі ці альбоми. Я поки листала сиділа на кріслі, він приніс випивку та закуску. І потім він увімкнув музику"", — стверджує Сампан. За її словами, ситуація в якийсь момент ""почала переростати у щось більше за інтерв’ю"". Вона стверджує, що Талашко підсів до неї ближче, почав мене гладити її по плечу, говорити компліменти про її вроду та розум. ""І в якийсь момент він почав мене затискати. Я вирвалась від нього, побігла до дверей і втекла. Він почав мені дзвонити, він дзвонив цілий вечір. Потім дзвонив на наступний день, я не брала слухавку. Я просто хотіла забути це все, як страшний сон. І чомусь нікому про це не сказала. Ні рідним, ні батькам. А батьки звісно дзвонили і питали, ну як там інтерв’ю із зіркою такого масштабу. Ну, я сказала, що все добре. Так само не сказала чоловіку та редактору своєму. Дуже важко було з цим інтерв’ю, але я його видала і забула про це"", — розповіла журналістка. Відповідь Талашка 75-річний Талашко заперечив у коментарі Суспільному звинувачення у домаганні до студенток та абітурієнток. За його словами, історії нібито потерпілих дівчат — це ""наклеп"" і він ""нікого не домагався"". Давати коментар на камеру актор відмовився. ""Усе відбувалось у рамках пристойності"" Раніше викладач зробив схожу заяву й у коментарі телеканалу ""1+1"". ""Роздягав? Цілував? Такого не було. Не пам'ятаю, не знаю. Якогось спілкування інтимного не було"", — заявив Талашко. Водночас він підтвердив, що іноді студенти під час репетицій бували у нього вдома, але ""все відбувалось у рамках пристойності"". Володимир Талашко. УНІАН Реакція Міністерства культури У Міністерстві культури та інформаційної політики ініціювало службове розслідування щодо 75-річного актора та викладача Київського національного університету театру, кіно і телебачення ім. І.К. Карпенка-Карого Володимира Талашка, якого звинуватили у домаганнях щодо ексстуденток. ""Щодо ситуації, яка склалася у Київському національному університеті театру, кіно і телебачення ім. І.К. Карпенка-Карого. Міністерство культури та інформаційної політики глибоко стривожене через звинувачення одного з викладачів у неприпустимій поведінці щодо колишніх студенток"", — заявили у Мінкульті. Там додали, що ""негайно ініціювали службове розслідування"" та закликали керівництво університету сприяти оперативній та всебічній перевірці усіх наведених випускницями фактів. Водночас голова Державного агентства України з питань мистецтв та мистецької освіти Галина Григоренко заявила у коментарі Суспільному, що Міністерство культури не може розбиратися напряму із фізичною особою на підставі допису у Facebook. ""Звісно ми офіційно засуджуємо будь-які прояви домагань з боку викладачів, роботодавців у мистецькій сфері. А це особливо така тендітна сфера, бо коли є взаємодія майстра, вчителя та індивідуальні навчання, це завжди така пересторога. Але в першу чергу, я думаю, ми мусимо говорити про те, що ми маємо надавати публічний розголос таким речам, про правову культуру"", — сказала Григоренко. За її словами, люди, які можуть зазнавати домагань, мусять розуміти, що треба звертатися офіційно і писати офіційні скарги. ""На жаль, на підставі дописів у Facebook та на підставі усних заяв, ми не можемо робити нічого. Звісно міністерство направить листа, ініціює службове розслідування для того, щоб дійсно розслідувати всі можливі факти. Але станом на зараз ми маємо слово проти слова"", — зазначила голова агентства. Григоренко додала, що у Мінкульті думають про те, аби організувати анонімну гарячу лінію анонімну, куди можна буде звертатися у подібних ситуаціях. ""Але ми маємо розуміти, що ми діємо винятково у правовому полі. Поки у нас немає підстав, поки немає офіційних звинувачень, доказів, ми не можемо жодним чином вплинути або покарати людину, тому що ми розуміємо, що у нашій країні діє презумпція невинуватості"", — сказала посадовиця. За її словами, якщо звинувачення виявляться правдивими, доля Талашка залежатиме від того, яке рішення ухвалить комісія закладу освіти, адже ані міністерство, ані агентство не має впливу, заклади освіти є автономними й мусять самі розбиратися та ухвалювати управлінське рішення. Урешті Талашку можуть не продовжити контракт, винести догану або звільнити. Водночас у комісії мають бути юристи, які зберуть свідчення від постраждалих. Реакція Університету 9 серпня Київський національний університет театру, кіно і телебачення імені Івана Карпенка-Карого визнав, що до університету стали надходити звернення стосовно ""розповсюдженої в соцмережах негативної інформації, в якій згадуються викладачі Університету"". ""Водночас офіційних звернень, запитів, скарг, повідомлень до університету не надходило. У своїй діяльності університет керується чинним законодавством України"", — заявили у пресслужбі вишу. Там додали, що ""дотримуючись принципу об’єктивності та враховуючи брак фактів, університет не має об’єктивної можливості надати офіційний коментар стосовно розповсюдженої інформації, але відкритий до діалогу з будь-якого питання"". Хто такий Талашко Володимир Талашко – радянський та український актор, режисер, народний артист України, член Національної спілки кінематографістів України. Знявся у кількох десятках фільмів, зокрема у фільмі режисера Леоніда Бикова ""У бій ідуть тільки старики"", у стрічках ""Як гартувалась сталь"", ""Ми звинувачуємо"" тощо. Читайте також інтерв'ю Талашка Суспільному: ""Будемо жити!"". Актор Володимир Талашко про українське кіно, відмову від російського і Донбас Володимир Талашко – доцент кафедри режисури телебачення Київського національного університету театру, кіно і телебачення. Талашко народився на Волині, виріс на Донбасі. Навесні йому виповнилось 75 років. Читайте також Домагання на роботі. Хто страждає більше та як захистити свою гідність і права Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-10","https://suspilne.media/154607-ne-pamatau-ne-znau-aktor-talasko-zapereciv-domaganna-do-studentok-teatralnogo-visu/","""Не пам'ятаю, не знаю"". Актор Талашко заперечив домагання до студенток театрального вишу","75-річний актор та викладач Київського національного університету театру, кіно і телебачення імені Івана Карпенка-Карого Володимир Талашко заперечує звинувачення у домаганні до студенток та абітурієнток. Про це Талашко заявив у коментарі Суспільному. За його словами, історії нібито потерпілих дівчат — це ""наклеп"" і він ""нікого не домагався"". Давати коментар на камеру актор відмовився. Раніше викладач зробив схожу заяву й у коментарі телеканалу ""1+1"". ""Роздягав? Цілував? Такого не було. Не пам'ятаю, не знаю. Якогось спілкування інтимного не було"", — заявив Талашко. Водночас він підтвердив, що іноді студенти під час репетицій бували у нього вдома, але ""все відбувалось у рамках пристойності"". 9 серпня Київський національний університет театру, кіно і телебачення імені Івана Карпенка-Карого визнав, що до університету стали надходити звернення стосовно ""розповсюдженої в соцмережах негативної інформації, в якій згадуються викладачі Університету"". ""Водночас офіційних звернень, запитів, скарг, повідомлень до університету не надходило. У своїй діяльності університет керується чинним законодавством України"", — заявили у пресслужбі вишу. Там додали, що ""дотримуючись принципу об’єктивності та враховуючи брак фактів, університет не має об’єктивної можливості надати офіційний коментар стосовно розповсюдженої інформації, але відкритий до діалогу з будь-якого питання"". Що відомо 8 серпня сценарист і кінокритик Богдан Панкрухін оприлюднив історії жінок, які були абітурієнтками або студентками Київського національного університету театру, кіно і телебачення імені Івана Карпенка-Карого й, за його словами, потерпали від домагань із боку Талашка. Міністерство культури та інформаційної політики ініціювало службове розслідування щодо 75-річного актора та викладача Талашка. Читайте також Домагання на роботі. Хто страждає більше та як захистити свою гідність і права ""Будемо жити!"". Актор Володимир Талашко про українське кіно, відмову від російського і Донбас Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-09","https://suspilne.media/154406-v-ukraini-za-dva-roki-majze-udvici-zrosla-kilkist-grup-reaguvanna-na-domasne-nasilstvo/","В Україні майже удвічі зросла кількість груп реагування на домашнє насильство","Заступниця міністра внутрішніх справ Катерина Павліченко повідомила, що в Україні кількість поліцейських мобільних груп реагування на факти домашнього насильства зросла з 45 до 86 з 2019 року. Про це Павліченко заявила під час наради щодо розбудови мережі спеціалізованих служб підтримки осіб, які постраждали від домашнього насильства та насильства за ознакою статі. За її словами, з 2019 року також створено 29 спеціалізованих секторів протидії домашньому насильству, які вже пройшли відповідне навчання. Зазначається, що МВС також долучилось до опрацювання розробленої Міністерством соціальної політики України інфографіки алгоритму дій суб’єктів, що здійснюють заходи у сфері запобігання та протидії домашньому насильству та насильству за ознакою статі. Що відомо Президент Володимир Зеленський підписав закон щодо посилення відповідальності за домашнє насильство та насильство за ознакою статі. З початку 2021 року правоохоронці зареєстрували понад тисячу проваджень за фактами домашнього насилля. За 2020 рік за домашнє насилля в Україні засудили 921 людину. За даними ВООЗ, кожна четверта жінка та дівчина у всьому світі зазнала фізичного або сексуального насилля з боку чоловіка чи партнера-чоловіка. У 2020 році органами та підрозділами Національної поліції було складено понад 130 тисяч протоколів через домашнє насильство. 3 лютого Верховна рада підтримала у першому читанні законопроєкт про посилення відповідальності за домашнє насильство. Генеральна прокурорка Ірина Венедиктова заявляла, що правоохоронці зареєстрували 2,7 тисячі правопорушень за статтею ""домашнє насильство"" з початку 2020 року. Згідно з опитування Організації Об'єднаних Націй, 29% українців впевнені, що жінка сама провокує насильство, одягаючись занадто відверто. У Києві лише у новорічні свята 2021 року було зафіксовано понад 700 звернень через домашнє насилля. Читайте також ""Ви завтра помиритеся, а нам зайва робота"": чи захищає держава від домашнього насильства ""Брати кинджала і самій захищати свою дитину?"": чому держава вчасно не рятує від насильства Стереотип ""Джеймса Бонда"" або чому мовчать про насильство над чоловіками. Пояснює експертка Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-09","https://suspilne.media/154386-aktora-i-vikladaca-visu-zvinuvatili-u-domagannah-do-studentok-minkult-iniciuvav-rozsliduvanna/","Актора і викладача вишу звинуватили у домаганнях до студенток. Мінкульт ініціював розслідування","Міністерство культури та інформаційної політики ініціювало службове розслідування щодо 75-річного актора та викладача Київського національного університету театру, кіно і телебачення ім. І.К. Карпенка-Карого Володимира Талашка, якого звинуватили у домаганнях щодо ексстуденток. ""Щодо ситуації, яка склалася у Київському національному університеті театру, кіно і телебачення ім. І.К. Карпенка-Карого. Міністерство культури та інформаційної політики глибоко стривожене через звинувачення одного з викладачів у неприпустимій поведінці щодо колишніх студенток"", — заявили у Мінкульті. Там додали, що ""негайно ініціювали службове розслідування"" та закликали керівництво університету сприяти оперативній та всебічній перевірці усіх наведених випускницями фактів. Читайте також: ""Не пам'ятаю, не знаю"". Актор Талашко заперечив домагання до студенток театрального вишу Що сталося 8 серпня сценарист і кінокритик Богдан Панкрухін оприлюднив історії жінок, які були абітурієнтками або студентками Київського національного університету театру, кіно і телебачення імені Івана Карпенка-Карого й, за його словами, потерпали від домагань із боку Талашка. ""Талашко постійно дозволяє собі домагатися не лише до студенток, а й до абітурієнток, які закінчили школу і прийшли вступати. Робить він це вже протягом понад 20 років і працює практично за однією схемою. У підготовці матеріалу мені написало дві дівчини, котрі свого часу зіткнулися з цією недолюдиною і були травмовані його діями"", — написав Панкрухін. Сценарист оприлюднив дві історії жінок, до яких нібито чіплявся Талашко. Згідно з їхніми свідченнями, викладач запрошував дівчат до себе додому, фотографував оголеними, обіцяв посприяти їх вступу до університету. Історія однієї дівчини сталася, коли їй було лише 15 років і вона планувала вступити до вишу, в якому викладав актор. Дівчина стверджує, що Талашко привіз її до себе додому, запропонував прийняти душ і, шляхом маніпуляцій, змусив її зняти половину одягу, при цьому фотографуючи. ""Тут і почалося це: ""А ось тут припустіть, тут зніміть"". Так він мене роздягнув по пояс, а потім почав до мене чіплятися. Я була просто шокована, не знала, що мені взагалі робити в цій ситуації, як все зупинити й втекти з цієї квартири"", — поділилася дівчина. Після цього Талашко, за її словами, заманив її до ліжка, на якому почав цілувати, не реагуючи на її прохання припинити. Вона удала, що втратила свідомість, і тоді актор зупинився, розповідає дівчина. Згодом вона провалила іспит і відмовилася до вступу до Карпенка-Карого. Друга дівчина стверджує, що їй було 18 років, коли у неї стався схожий епізод з Талашко. Вона вдруге намагалася вступити на акторський та дикторський факультет. ""Допуск він мені дав, я вийшла з інституту на вулицю, подзвонила мамі розповісти, що пройшла. Тут він (Талашко — ред.) виїжджає на машині й питає: ""Вас підвезти?"". Я сказала, що не потрібно, я пройдуся до метро. Він почав наполягати: ""Та давайте, мені нескладно, до метро."" Я розуміла, що це народний артист і педагог, він навряд чи мені заподіє якоїсь шкоди, адже він ікона покоління. Я погодилася"", — розповіла дівчина. Урешті, як вона стверджує, Талашко проїхав метро і привіз її до себе додому, маніпулюючи тим, що є народним артистом, який запропонував їй допомогу, і якщо дівчина відмовиться — насправді не хоче бути акторкою. ""Після цього він увімкнув диск з його піснями, і запропонував потанцювати. Він почав гладити мене руками, притискати до себе. Мені було неприємно. Але відстоювати свої кордони я тоді не вміла і стрес блокував якесь раціональне мислення. Він поліз цілуватися. Це стало останньою краплею. Я почала вириватися, сказала, що мені терміново потрібно їхати, скоро закривається гуртожиток. Він спробував заспокоїти, запропонував поспати в сусідній кімнаті, щоб я пізно не їхала. ""Вранці можете поїхати. У мене студенти залишалися, ми репетируємо тут"", — розповіла дівчина. За її словами, вона відповіла, що точно не залишиться, викликала таксі й швидко пішла. Допис Панкрухіна вже набрав обертів у соціальних мережах. Деякі студенти пишуть, що Талашко завжди був порядним і не дозволяв собі такого, інші ж припускають, що могли знати не все. Саме після жвавого обговорення Мінкульт і заявив про початок службового розслідування. Читайте також Домагання на роботі. Хто страждає більше та як захистити свою гідність і права ""Будемо жити!"". Актор Володимир Талашко про українське кіно, відмову від російського і Донбас Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-08-03","https://suspilne.media/147382-rada-pidtrimala-perejmenuvanna-dna-zahisnika-ukraini/","Зеленський підписав закон про День захисників і захисниць України","3 серпня президент Володимир Зеленський підписав закон ""Про внесення зміни до статті 73 Кодексу законів про працю України"" про День захисників і захисниць України, який парламент ухвалив 14 липня. Як повідомляє пресслужба Офісу президента, документ сприятиме гендерно збалансованому висвітленню ролі військовослужбовців у захисті України та ""належному вшануванню воїнів обох статей"". Згідно із законом, назва свята ""День захисника України"", яке щороку відзначається 14 жовтня, змінюється на ""День захисників і захисниць України"". Закон набере чинності з дня, наступного за днем його опублікування. Читайте також: ""Генеральська посада"". У ЗСУ жінка вперше очолила одне з командувань Голосування в Раді 14 липня Верховна рада підтримала законопроєкт №2325, який перейменовує День захисника України, що відзначається 14 жовтня, на ""День захисників"" із урахуванням значної кількості жінок, які проходять службу у Збройних силах. Як повідомляється на сайті Верховної ради, відповідне рішення підтримали 317 народних обранців. У пояснювальній записці законопроєкту зазначається, що нинішня назва свята ""День захисника України"" не повністю передає його суть та зміст, оскільки поруч із чоловіками-захисниками Україну боронили також і жінки-захисниці. ""Прийняття цього закону сприятиме гендерно збалансованому висвітленню ролі військовослужбовців обох статей на військовій службі та належному вшануванню жінок та чоловіків — захисників незалежності і територіальної цілісності України, військових традицій і звитяг Українського народу на рівні державного свята"", – йдеться у її тексті. Відтак законопроєкт вносить зміни до абзацу дев’ятого частини першої статті 73 Кодексу законів про працю України, змінюючи назву державного свята ""День захисника України"" на ""День захисників України"". Що відомо 1 липня пресслужба Міністерства оборони опублікувала низку фото, на яких курсантки Військового Інституту Київського національного університету готуються до участі у військовому параді до Дня незалежності України 24 серпня. Підготовку до маршу курсантки проходили у туфлях на високих підборах, які є частиною парадної жіночої військової уніформи. Публікація викликала хвилю обурення у соцмережах. Українці почали масово називати вимогу до жінок маршувати у взутті на підборах ""сексизмом"" та ""гендерною дискримінацією"". Після цього коментарі під оригінальним постом на сторінці Міноборони у Facebook були відключені, але користувачі продовжували висловлювати обурення коментуючи повідомлення інформаційного агентства Міноборони ""АрміяInform"". У Міноборони пояснили, що підбори є частиною парадної форми жінок-військовослужбовиць, яку затвердили у 2017 році. 2 липня жінкам-військовослужбовицям замінили туфлі на черевики з нижчим каблуком. Міністерство оборони розробило новий зразок взуття зі шнурівкою для жінок-військовослужбовиць, що має вирішити низку дефектів попередніх стандартів. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-07-30","https://suspilne.media/151876-generalska-posada-u-zsu-zinka-vperse-ocolila-odne-z-komanduvan/","""Генеральська посада"". У ЗСУ жінка вперше очолила одне з командувань","Міністр оборони Андрій Таран призначив командувачкою медичних сил Збройних сил України Тетяну Остащенко. ""Уперше жінка очолила одне з командувань у Збройних силах України. Поступово рухаємось до побудови Збройних сил нового зразка. Завдяки реформуванню армії відповідно до принципів і підходів НАТО жінки зараз мають можливість проходити військову службу на рівних засадах із чоловіками"", — заявив Таран, передає пресслужба Міноборони. Він також зазначив, що ""цілком імовірно"", що скоро у ЗСУ з'явиться перша жінка — бригадний генерал. Як повідомив міністр Тетяна Остащенко має досвід організації медичного забезпечення і проходила військову службу головним інспектором МОУ. За даними оборонного відомства, наразі майже чверть загальної чисельності ЗСУ — це жінки. Що відомо Верховна рада підтримала законопроєкт №2325, який перейменовує День захисника України, що відзначається 14 жовтня, на ""День захисників"" із урахуванням значної кількості жінок, які проходять службу у Збройних силах. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-07-26","https://suspilne.media/150546-sorti-zamist-bikini-spivacka-pink-zgolosilasa-zaplatiti-straf-za-norvezskih-gandbolistok/","Шорти замість бікіні. Співачка Pink зголосилася заплатити штраф за норвезьких гандболісток","Американська попзірка Pink запропонувала виплатити штраф жіночої збірної Норвегії з пляжного гандболу за те, що на гру вони наділи шорти, як і їхні колеги-чоловіки, замість бікіні. Про це співачка написала 25 липня у Twitter. ""Я дуже пишаються норвезькою жіночою командою з пляжного гандболу, яка протестує проти сексистських правил щодо своєї форми...Я з радістю заплачу ваші штрафи. Так тримати"", — написала попзірка. За її словами, Європейську федерацію гандболу слід покарати за сексизм. Водночас команда висловила подяку співачці в Instagram: ""Овва! Красно дякуємо за підтримку"", — написали вони, опублікувавши фотографію в шортах. Читайте також: Співачка Pink пожертвувала мільйон доларів після того, як одужала від COVID-19 Штраф для норвежок 19 липня команду оштрафували на 1500 євро за ""невідповідний одяг"" на чемпіонаті Європи з пляжного гандболу. Європейська федерація гандболу заявила, що оштрафувала команду за вибір форми під час матчу проти збірної Іспанії, оскільки шорти спортсменок ""не відповідали правилам про форму спортсменів"". Минулого тижня Норвезька федерація гандболу оголосила, що готова заплатити штраф. Однак міністр культури і спорту країни Абід Раджа назвав це ""абсолютною маячнею"". Що відомо Європейська федерація гандболу оштрафувала жіночу збірну Норвегії з пляжного гандболу, тому що спортсменки вийшли на матч у шортах замість бікіні. Міністерство оборони впродовж минулого тижня розробило новий зразок взуття зі шнурівкою для жінок-військовослужбовиць, що має вирішити низку дефектів попередніх стандартів. Верховна рада може ратифікувати Стамбульську конвенцію наступного політичного сезону (восени чи взимку) через досягнення Україною значного прогресу у перемовинах. Нині Україна йде за ""хорватським"" сценарієм ратифікації. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-07-21","https://suspilne.media/149350-harvi-vajnstejna-ekstraduvali-do-los-andzelesu-jogo-zagrozue-140-rokiv-vaznici/","Харві Вайнштейна екстрадували до Лос-Анджелесу, йому загрожує 140 років в'язниці","69-річного голлівудського кінопродюсера Харві Вайнштейна екстрадували з Нью-Йорка до Лос-Анджелесу за звинуваченням у сексуальному насильстві, йому загрожує до 140 років в'язниці. Як пише The Guardian, у лютому минулого року Вайнштейн був засуджений в Нью-Йорку за сексуальне насильство і зґвалтування до 23 років тюремного ув'язнення. Якщо його визнають винним у Каліфорнії — він може сісти до в'язниці на 140 років. ""Сьогодні вранці приблизно о 09:25 затриманого пана Харві Вайнштейна було передано відповідним посадовим особам для перевезення до штату Каліфорнія, відповідно до постанови суду"", — йшлося у повідомленні управління виправних установ Нью-Йорка від 21 липня. Адвокати Вайнштейна називаються його вирок ""фактичним довічним ув'язненням"", кінопродюсер має проблеми зі здоров'ям. ""Ми будемо боротися за те, щоб Харві міг отримати необхідну йому медичну допомогу та, звичайно, щоб з ним обходилися справедливо. Належна правова процедура, презумпція невинності й справедливий судовий розгляд — досі його право"", — заявила у вівторок його прессекретарка Джуда Енгельмайєр. Вайнштейн заперечує звинувачення Лос-Анджелеса. ""Харві Вайнштейн завжди стверджував, що усі його фізичні стосунки протягом усього його життя відбувалися за обопільною згодою. Це не змінилося"", — додала прессекретарка. Що відомо 11 березня одного з найвідоміших кінопродюсерів Голлівуду Харві Вайнштейна засуджено на 23 роки ув'язнення за сексуальне насильство. Восени 2017 New York Times опублікувала матеріал про домагання з боку Харві Вайнштейна. Зокрема, у домаганнях його звинуватили такі відомі акторки як Анджеліна Джолі та Ґвінет Пелтроу. З цього почалася хвиля звинувачень на адресу інших акторів, як, наприклад, Кевін Спейсі та Дастін Хофман. Однак пізніше Спейсі виправдали. З цих обвинувачень почався рух #MeToo, направлений проти сексуального насильства. Адвокати Вайнштейна подали апеляцію щодо засудження його за зґвалтування та інші злочини сексуального характеру. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-07-17","https://suspilne.media/148197-stereotip-dzejmsa-bonda-abo-comu-movcat-pro-nasilstvo-nad-colovikami-poasnue-ekspertka/","Стереотип ""Джеймса Бонда"" або чому мовчать про насильство над чоловіками. Пояснює експертка","В українському суспільстві частіше говорять про факти насильства над жінками, аніж над чоловіками. Яка ситуація в Україні, чи потерпають чоловіки від насильства та від кого відчувають найбільшу загрозу? Про результати відповідного соціологічного дослідження в ефірі Українського радіо розповіла виконавча директорка Amnesty International Ukraine (АIU) Оксана Покальчук. Чому про насильство проти жінок говорять частіше За словами Покальчук, коли говорять про насильство, то часто мають на увазі невидимі форми насильства. ""І тому здається, що часто говорять не про чоловіків. Тому що статистика говорить, що більшість від насильства страждають все-таки жінки, а не чоловіки"", – каже виконавча директорка АIU. Коли ж говорять про домашнє та гендерно обумовлене насильство, різні форми вуличного насильства, то, за словами Покальчук, переважно йдеться про жінок. I це, певною мірою, нова тема, оскільки ще 100 років тому про насильство щодо жінок не говорили. ""Коли ми говоримо про насильство, ми не замовчуємо проблеми 50% людства. Ми говоримо про ту групу, яка страждає більше. І це – не боротьба і не конкуренція між чоловіками та жінками. Я завжди закликаю перестати грати в гру ""Хто страждає більше?"", а почати грати в гру ""Давайте робити так, щоб цього насильства не було"". І тут ми можемо провести аналогію з будь-якою іншою дискримінованою групою. Ми говоримо про потреби, які є конкретно у цієї групи людей"", – говорить експертка. Про стереотип чоловіка-героя Покальчук зауважила, що проблема героїзації чоловіка існує не тільки в Україні. ""Це – світова проблема, що образ чоловіка, якому має слідувати умовно кожен чоловік, реально не існує і ніхто не може йому насправді відповідати. Який стереотип у чоловіка? Він має добре заробляти, але має бути здоровим повністю. Оця відсутність інвалідності, відсутність слабкості, сила, розум, гроші або кар’єрні певні здобутки і при цьому – певна витримка, яка нереальна. І жодна людина не може витримати всі ці умови. І, в результаті, це створює внутрішнє напруження, і певною мірою, токсичне середовище, яке вимагає від чоловіків прояву оцієї агресивності і створює цю агресію між чоловіками"", – розповідає вона. На її думку, великий здобуток прогресивних людей, які борються за гендерну рівність і руйнують певні стереотипи, мовляв, усім чоловікам треба бути ""Джеймсами Бондами"", полягає у тому, щоб дивитися на справжніх людей і цінувати особливості кожної особистості, незалежно від її фізіологічних особливостей. ""І, мені здається, це – результат боротьби, але це – не кінець. Все одно залишається велика кількість людей, які залишаються під тиском стереотипів"", – каже Покальчук. Від кого чоловіки очікують найбільшу загрозу Згідно з соціологічним дослідженням, в якому взяли участь 2000 людей по всій території України (опитування проводилося телефоном та через мережу Інтернет – ред.), найбільшу загрозу фізичного насильства чоловіки відчувають від інших чоловіків. Зокрема, під час опитування респондентів запитали ""Як переживають чоловіки насильство і де знаходиться насильство, як таке, в житті чоловіка"". ""Було цікаво дізнатися це те, що найбільшу загрозу фізичного насильства чоловіки відчувають від інших чоловіків, і це – підкріплюється практикою. І цей відсоток складає – 78%. Тепер у мене є цифра, яка говорить, що переважно насильство щодо чоловіків вчиняють інші чоловіки"", – повідомила Покальчук. Вона також провела паралелі з Джеймсом Бондом, в його житті якого було багато насильства, але він завжди з ним легко справлявся. ""Така в нього робота. І нам було цікаво, чи розуміють чоловіки, що це – насильство чи ні. Передумовою стало те, що рік до цього ми випустили дослідження гендерного насильства. І звичайно дослідження було зосереджено більше на жінках. Ми також звернулися до експерток, які розуміються на питаннях ""маскулінності"", які досліджують саме чоловіків. І мені здається, що це – перше дослідження на такому рівні"", – розповіла виконавча директорка Amnesty International Ukraine. На питання, де відчувають загрозу насильства чоловіки, респонденти відповіли, що це вуличне насильство і домашнє насильство. Зокрема, стосовно вуличного насильства, опитані найбільше побоюються незнайомих груп, які складаються переважно з інших чоловіків. Серед них є представники силових структур та кримінальні елементи. Щодо домашнього насильства, то є побоювання респондентів піддатися насильству від батька, вітчима, старшого брата, матері чи старшої сестри. ""Тут відсоток вищий, ніж вуличного насильства"", – сказала Покальчук. Про пережите домашнє насильство лише 6% зі 100 чоловіків відповіли, що вони його переживали. ""У самій формі опитування були питання, які специфікували форми насильства – ми питали про ляпаси, про заборону спілкуватися з друзями, інші форми. І після цих додаткових запитань відсоток почав рости. І що ще цікаво – відсотки дуже відрізняються у віковій категорії до 16 років і після. Тобто, чоловіки до 16 років переживали насильство значно більше, ніж після 16 років. І відповіді на питання ""Чому так?"", у нас немає"", – сказала експертка. Вона також додала, що 65% опитаних розповіли про досвід, коли члени родини давали їм ляпаси або били ременем. Чи розпізнають чоловіки домашнє насильство Дослідження показало, що майже 50% опитаних зазнавали принижень, словесних погроз і залякувань. 17% мали в дитинстві досвід позбавлення житла, одягу, коштів, особистих речей. Ще 4% розповіли про небажаний досвід сексуальних дотиків чи сексуальних домагань з боку членів родини. ""Ці 4% – це жахливі злочини, а по-друге – це дослідження не було специфіковано на сексуальне насильство. Тобто, ми не заглиблювалися в це питання і не розпитували"", – зауважила Покальчук. Примітно, що більш ніж половина опитаних, що стали жертвами насильства – побиття ременем – виправдовують його. Крім того, на питання чому чоловіки вчиняють насильство, 43% опитаних відповіли, що їх спонукає до застосування сили бажання скидатися ""крутим"" та самостверджуватися у такий спосіб. Ще 18% респондентів сказали про причини насильства як про неможливість ""вихлюпнути"" емоції якось інакше. ""Це теж така проблема на чоловічій ""маскулінності"", тобто ""Чоловіки не плачуть"". Чоловіки не плачуть, але в результаті вчиняють насильство щодо інших чоловіків, щодо жінок, щодо дітей. 18% це – кожен п’ятий"", – констатує виконавча директорка Amnesty International Ukraine. Водночас 90% чоловіків зазначили, що треба виховувати нове покоління без насильства і що запобігати домашньому насильству. ""Ми бачимо, що ті відсотки показують, що більшість чоловіків розуміють, що насильство, це – погано. Практично 90% сказали, що це – погано"", – підсумувала Покальчук. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-07-08","https://suspilne.media/145653-kitajska-socmereza-wechat-vidalila-desatki-lgbt-akauntiv/","Китайська соцмережа WeChat видалила десятки ЛГБТ-акаунтів","Популярна китайська платформа WeChatWeChat — мобільна платформа для обміну текстовими та голосовими повідомленнями, розроблена компанією Tencent. видалила десятки ЛГБТ-акаунтів, викликавши протести серед студентської спільноти. Як пише BBC, акаунтами керували, переважно, студенти університетів. Інцидент стався увечері 6 липня і викликав побоювання з приводу посилення контролю над гей-контентом. Видалення спровокували хвилю онлайн-підтримки ЛГБТ-спільноти, багато хто просив студентські групи ""триматися"" і ""не здаватися"". Але частина привітала цей крок, заявивши, що ""вже час"". Китай декриміналізував гомосексуальність у 1997 році, але ЛГБТ-спільнота продовжує стикатися з дискримінацією в країні. 7 липня щонайменше дві студентські ЛГБТ-групи виступили з заявами у відповідь на видалення своїх облікових записів у WeChat, зокрема видалення всіх їх попередніх повідомлень. Групи відомі тим, що виступають за ЛГБТ і гендерну рівність, а також надають підтримку студентам у кампусі. ""Наша діяльність не припиниться через закриття. Навпаки, ми сподіваємося використовувати цю можливість, щоб почати знову, приділяючи особливу увагу гендерним питанням і суспільству, а також виявляючи мужність і любов"", — заявило Суспільство Чжіхе Фуданьського університету у Шанхаї. Тим часом компанія Wudaokou Purple з Університету Цінхуа (Пекін) заявила, що, хоча вона ""розчарована"" тим, що її ""роки наполегливої ​​роботи"" були ""спалені"", це тільки зблизило їх. Читайте також: Байден призначив у Держдепі спецпредставницю із прав ЛГБТ Держдепартамент США заявив журналістам, що ""стурбований"" тим, що облікові записи були видалені, коли вони ""просто висловлювали свою думку, здійснюючи своє право на свободу вираження та свободу слова"". Але деякі китайські користувачі соціальних мереж погодилися з кроком. ""Я не заперечую, якщо ЛГБТ-спільнота буде тихо займатися своїми справами, але чому вони повинні продовжувати нав'язувати мені свої ідеали через ці групи? Було б правильно закрити їх"", — написав один чоловік. Багато з закритих облікових записів WeChat відображають повідомлення про те, що вони ""порушили"" правила інтернету без будь-яких деталей. Імена облікових записів також були видалені й просто читаються як ""безіменні"". ""Після отримання відповідних скарг весь контент був заблокований, а дію акаунта призупинено"", — йдеться в повідомленні. Що відомо Торік Шанхайський тиждень прайду, організований за зразком західних прайдів, був скасований без пояснення причин після 11 років проведення. У 2019 році у китайських кінотеатрах був випущений оскароносний біографічний фільм про Фредді Мерк'юрі ""Богемська рапсодія"", але посилання на сексуальність соліста Queen і діагноз СНІДу були піддані цензурі. У 2018 році Weibo заявив, що всі повідомлення, пов'язані з гомосексуалізмом, будуть видалені, проте після масового обурення він відмовився від цього. Читайте також Melovin здійснив камінґ-аут на Atlas Weekend і звинуватив М1 у тому, що той вирізав це з трансляції Угорщина обмежила доступ до інформації про ЛГБТ для неповнолітніх Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-07-07","https://suspilne.media/145454-parad-na-pidborah-minoboroni-rozrobilo-novij-zrazok-vzutta-dla-zinok-vijskovosluzbovic/","Парад на підборах. Міноборони розробило новий зразок взуття для військовослужбовиць","Міністерство оборони впродовж минулого тижня розробило новий зразок взуття зі шнурівкою для жінок-військовослужбовиць, що має вирішити низку дефектів попередніх стандартів. Про це заявив міністр оборони Андрій Таран під час засідання 7 липня. ""Ми розробили протягом минулого тижня новий зразок туфлів, що мають шнурівку. Це дозволяє під час ходи не спадати з ноги й врахувати різну повноту стопи. Також ми зробили набагато менший підбір"", — заявив Таран і додав, що попередні зразки мали низку дефектів. Він також сподівається, що ми протягом найближчого часу Міноборони зможе виготовити експериментальне взуття у необхідній кількості для доукомплектування цієї коробки для жінок-військовослужбовців. Читайте також: Парад на підборах. Жінкам-військовослужбовицям замінили туфлі на черевики з нижчим каблуком ""Після чого питання буде закрите. Якщо буде позитивний досвід використання цього нового експериментального взуття, то ми потім приймемо його за основу і будемо його всім жінкам-військовослужбовцям його надавати"", — додав міністр. Також він зазначив, що окремі політичні сили ""роздмухали"" скандал, ""зробивши з мухи слона"": ""Я провів певні заходи, з метою нейтралізації цих ""наїздів"" і вважаю, що цей ""наїзд"" був абсолютно інспірований і безпідставний"". Таран пояснив, що наказ щодо встановлення форми одягу для жінок-військовослужбовців, який передбачав саме такі туфлі, в яких звинувачують Міністерство оборони, був прийнятий ще у 2017 році й це ""звичайні жіночі туфлі для парадної форми одягу"". Що відомо 1 липня пресслужба Міністерства оборони опублікувала низку фото, на яких курсантки Військового Інституту Київського національного університету готуються до участі у військовому параді до Дня незалежності України 24 серпня. Підготовку до маршу курсантки проходили у туфлях на високих підборах, які є частиною парадної жіночої військової уніформи. Публікація викликала хвилю обурення у соцмережах. Українці почали масово називати вимогу до жінок маршувати у взутті на підборах ""сексизмом"" та ""гендерною дискримінацією"". Після цього коментарі під оригінальним постом на сторінці Міноборони у Facebook були відключені, але користувачі продовжували висловлювати обурення коментуючи повідомлення інформаційного агентства Міноборони ""АрміяInform"". У Міноборони пояснили, що підбори є частиною парадної форми жінок-військовослужбовиць, яку затвердили у 2017 році. 2 липня жінкам-військовослужбовицям замінили туфлі на черевики з нижчим каблуком. 24 серпня на День Незалежності у Києві планується провести урочистий концерт та парад військ на Хрещатику та Майдані Незалежності з прольотом авіації за участі країн-партнерів. Президент Володимир Зеленський підписав указ про відзначення 30-ї річниці проголошення незалежності України, який передбачає проведення військового параду. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-07-06","https://suspilne.media/145124-ispania-hoce-kriminalizuvati-vulicne-domaganna-so-za-nogo-zagrozuvatime/","Іспанія хоче криміналізувати вуличне домагання. Що за нього загрожуватиме","Уряд Іспанії має намір змінити визначення згоди у нормі закону, яка прирівнює жертв сексуального насильства до жертв гендерного насильства. Пропозиція вже надійшла до Ради міністрів країни й враховує криміналізацію вуличного домагання. Як повідомляє місцеве видання El Pais, закон відомий в Іспанії як закон ""лише ""так"" — ""так"" і пропонує карати за сексдомагання адміністративним арештом або громадськими роботами. У нинішній редакції йдеться, що ""звернення до іншої особи з висловами, поведінкою або пропозиціями сексуального характеру"" вже є підставою для притягнення до відповідальності, але нинішній кримінальний кодекс фокусується на тому, що для кваліфікації дій потрібні докази. Новий документ спрощує процес і нині проходить доопрацювання в уряді. У ньому зазначається, що домагання на вулиці є принизливими, ворожими, створюють ситуацію, що залякує, і можуть ставати складовою серйозніших злочинів. Поштовхом для змін до законодавства стала ""справа Ла Манада"" 2016 року про згвалтування молодої жінки п’ятьма чоловіками. Судовий процес продемонстрував, що закон потребує змін для кращого захисту жертв у подібних ситуаціях, зокрема розширення повноважень спеціалізованих відділів поліції для реагування на такі випадки. Також зміни передбачають фінансову допомогу жертвам насильства. Новий документ також передбачає заходи у відповідь на сексуальне насильство в інтернеті, таке як порнографія без згоди або сексуальне вимагання. До пропозиції увійшли й додаткові покарання за операції на жіночих статевих органах, що призводять до каліцтва, примусовий шлюб, домагання з сексуальним підтекстом і торгівля людьми з метою сексуальної експлуатації. Розгляд законопроєкту у парламенті очікується у вересні. Читайте також: Рада може ратифікувати Стамбульську конвенцію наступного політичного сезону — Мезенцева Що відомо Папа Римський Франциск під час пресконференції за результатами візиту до Іраку закликав вірян боротися за права жінок. В Іспанії вчителі-чоловіки на знак протесту прийшли до шкіл у спідницях. Педагоги вирішили таким чином підтримати 15-річного школяра, якого виключили у листопаді минулого року з одного з навчальних закладів. Французька поліція почала розслідування через напад на жінку у Страсбурзі. Постраждала заявила, що на неї напали серед білого дня за носіння спідниці. В іншому східному місті Мюлуз також напали на двох жінок. Чоловік-нападник сказав одній з них, що її спідниця ""занадто коротка"". За підсумками 2020 року Україна опустилася на 15 позицій у рейтингу гендерної рівності. Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-07-04","https://suspilne.media/144556-u-kannah-za-golovnu-kinonagorodu-pozmagautsa-cotiri-zinki-reziserki/","Чотири з-поміж 24-х режисерів: скільки жінок позмагаються за головну кінонагороду у Каннах","Цього року за ""Золоту пальмову гілку"" на 74-му Каннському кінофестивалі, який стартує 6 липня, позмагаються лише чотири жінки серед режисерів 24-х фільмів-претендентів на головну нагороду. Про це повідомляє msn. news. Про гендерну рівність Зазначається, що три з чотирьох претенденток на ""Золоту пальмову гілку"" – француженки: Міа Хансен-Леве (""Острів Бергмана""), Катрін Корсіні (""Розрив"") і Жюлі Дюкорно (""Титан""). Також на фестивалі представлять стрічку угорської режисери Ільдіко Еньєді (""Історія моєї дружини""). За даними видання, найпрестижніший приз кіноіндустрії вигравала лише одна жінка – Джейн Кемпіон за стрічку ""Піаніно""у 1993 році. Організатори ж Каннського фестивалю запевняють, що обирають фільми за заслугами, не беручи до уваги расу, стать чи національність. Водночас зазначається, що цього року режисерський список виглядає більш-менш збалансованим, якщо брати до уваги інші частини фестивалю. Всього у 2021 році свої стрічки представлять приблизно 40 жінок. Про програму фестивалю Гостям цьогорічного Каннського фестивалю представлять фільми в шести програмах: Основний конкурс, Особливий погляд, Позаконкурсна програма, Опівнічні покази, Прем'єри Канн і Спеціальні покази. Відкриє фестиваль робота французького режисера Леоса Каракса ""Аннет"" – це мюзикл про стендап-коміка та оперну співачку, в яких народжується дочка з незвичайним даром. За даними пресслужби Державного агентства з питань кіно, Україна на фестивалі покаже дві стрічки: у конкурсній програмі ""Тиждень критики"" буде представлений ігровий фільм режисера та сценариста Елі Ґраппа – ""Ольга"", у програмі Спеціальних показів – документальний фільм Сергія Лозниці ""Бабин яр. Контекст"". Паралельно з фестивальною програмою працюватиме один із найпрестижніших міжнародних кіноринків Marché du Film, на якому буде розміщений український павільйон. Читайте також: Що покажуть на Каннському кінофестивалі 2021 В основній програмі Каннського фестивалю представлять наступні 24 стрічки: Аннет / Annette, режисер Лео Карас, Франція; День прапора / Flag Day, режисер Шон Пенн, США; Все пройшло добре / Tout S’est Bien Passé, режисер Франсуа Озон, Франція; Герой / A Hero, режисер Асгар Фархаді, Іран; Три поверхи / Tre Piani, режисер Нанні Моретті, Італія; Титан / Titane, режисерка Жюлі Дюкорно, Франція; Французький вісник. Додаток до газети Ліберті. Канзас Івнінг Сан / The French Dispatch, режисер Вес Андерсон, США; Червона ракета / Red Rocket, режисер Шон Бейкер, США; Петрови в грипі / Petrov’s Flu, режисер Кирило Серебренников, Росія; Франція / France, режисер Брюно Дюмон, Франція; Нітрам / Nitram, режисер Джастін Курзель, Австралія; Пам’ять / Memoria, режисер Апічатпонг Вірасетакул, Таїланд; Париж, 13-й округ / Paris, 13th District, режисер Жак Одіар; Непорочна діва / Benedetta, режисер Пол Верховен, Нідерланди; Розрив / La Fracture, режисерка Катрін Корсіні, Франція; Неспокійні / The Restless, режисер Жоакім Лафосс, Бельгія; Мови / Lingui, режисер Махамат Салех Харун, Чад; Найгірша людина у світі / The Worst Person in the World, режисер Йоакім Трієр, Норвегія; Острів Бергмана / Bergman Island, режисерка Міа Хансен-Леве, Франція; Сядь за кермо моєї машини / Drive My Car, режисер Рюсуке Хамагуті, Японія; Коліно Ахеда / Ahed’s Knee, режисер Надав Лапід, Ізраїль; Ритми Касабланки / Casablanca Beats, режисер Набіль Аюш, Марокко; Купе номер шість / Compartment No. 6, режисер Юхо Куосманен, Фінляндія; Історія моєї дружини / A feleségem története, режисерка Ільдіко Еньєді, Угорщина. Фестиваль завершиться 17 липня. У цей день журі оголосить переможців конкурсу. Що відомо Міжнародний Каннський кінофестиваль традиційно проводився наприкінці травня в курортному місті Канни на базі Палацу фестивалів та конгресів. Фестиваль проводять щорічно з 1946 року. Американська актриса і режисерка Джоді Фостер отримає почесну нагороду ""Золота пальмова гілка"" на 74-му Каннському міжнародному кінофестивалі. Таким чином організатори кіноогляду відзначать досягнення Фостер в індустрії. Раніше почесну ""Золоту пальмову гілку"" отримували Інгмар Бергман, Вуді Аллен, Жанна Моро, Катрін Деньов, Бернардо Бертолуччі, Джейн Фонда, Жан-Поль Бельмондо, Мануел ді Олівейра, Клінт Іствуд, Жан-П'єр Лео, Аньєс Варда, Джеффрі Катценберг і Ален Делон. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-07-04","https://suspilne.media/143764-kaming-aut-ce-vicnij-proces-istorii-lgbt-ukrainciv-aki-vidkrilisa-pered-suspilstvom/","""Камінг-аут — це вічний процес"". Історії ЛГБТ-українців, які відкрилися перед суспільством","У світі завершився Pride Month — місяць, коли ЛГБТ-спільнота відзначає свою свободу і можливість бути тими, ким вони є. Однак в Україні будь-які заходи відповідних організацій досі супроводжуються сутичками з праворадикалами, представники спільноти подекуди бояться зізнаватися найближчим людям у своїй орієнтації через можливе засудження, а камінг-аути перед знайомими можуть завершитися як підтримкою, так і, у найкращому разі, погрозами. Суспільне поспілкувалося з українцями, які відкрилися перед суспільством, і дізналося, наскільки безпечно робити камінг-аут в Україні у 2021 році. Валерія 26-річна гендерна активістка Валерія спеціалізується на правозахисній діяльності, зокрема — захисті прав представників ЛГБТ. Дівчина також поділилася зі знайомими тим, що є бісексуалкою. Каже: її камінг-аут став ""досить нетиповим"". ""Довгий час я не робила жодних гучних публічних заяв, проте я ніколи не приховувала те, ким я є"", — розповіла Валерія. Валерія Зубатенко. Особистий архів За її словами, перший її камінг-аут трапився у 17 років, коли вона уперше дуже сильно закохалася в дівчину. Валерія не збиралася розповідати цього своїй мамі, але в якийсь момент, під час сварки через те, що та дуже сильно хотіла познайомити доньку із різними чоловіками, вона зізналася, що є бісексуалкою і зараз взаємно закохана в дівчину. ""Для матері це було повним шоком і вона казала типові фрази на кшталт: ""Я тебе такою не виховувала""/""Звідки ти це взяла""/""Я просто не розумію""/""Як це могло трапитися"". Я почала їй пояснювати, що цьому не можна навчити, або не навчити. Це просто є я і я така. Якщо ти мене приймеш — я буду щаслива"", — поділилася Валерія. Дівчина пригадала, що матір все одно намагалася знайомити її з чоловіками, їй було складно прийняти ситуацію. Вона вважала, що це певна ""фаза"", але чим більше вона дізнавалася про життя Валерії, тим легше могла сприйняти зізнання. Згодом матір Валерії познайомилася із її дівчиною, яка навіть деякий час жила разом з ними. ""Вона зрозуміла, що моя дівчина — жива людина, що вона класна і може бути частиною нашої родини, що і відбулося тоді. Вона почалася більше замислюватися і її оптика змінилася"", — каже правозахисниця. Валерія Зубатенко. Особистий архів Вже за кілька років її мати відвідувала концерт американської ЛГБТ-співачки Лори Перґоліцці й нормально ставилася до вибору доньки. Валерія тоді вже розійшлася зі своєю дівчиною, а її мати ""навіть через це плакала"", тому що дуже її полюбила. Тепер вона також є правозахисницею — відстоює права ЛГБТ перед родичами й замислюється про те, щоб піти на Pride. Друга частина камінг-ауту Валерії відбулася на сторінці проєкту, де вона працювала. Своїм прикладом вона вирішила надихнути інших і на цей допис було багато позивних відгуків. Були й негативні, але це ""буденна частина роботи"", зазначає активістка, яка сприймає такі коментарі як мотивацію працювати далі. Однак Валерія додає, що ця історія є нетиповою, на жаль, не всі камінг-аути завершуються добре. У своїй роботі у Мережі параюристів вона неодноразово стикалася з тим, що батьки часто застосовують фізичне та емоційне насильство у таких ситуаціях. Активістка додала, що якщо ваш камінг-аут вийшов з-під контролю і вам погрожують, ви можете звернутися за допомогою до цієї мережі. Читайте також: Військові злочини, олігархи та права ЛГБТ. Яких змін хоче Європарламент від України Тимур 27-річний Тимур працює членом Дорадчої ради програми в організації ""Open For Business — Global LGBT Inclusion"", де, за його словами, ""легко бути відкритим серед колег"". Однак найперший камінг-аут Тимура стався у 14 років у 7-му класі в одній із київських шкіл на Троєщині. ""Це, по суті, був аутингА́утинг — оприлюднення, публічне розголошення інформації про сексуальну орієнтацію або гендерну ідентичність людини без її на те згоди., коли я сказав певним людям, а вони — всім іншим. Але якихось особливостей не виникло: я був достатньо видимим у школі, вів шкільні концерти, мене знали вчителі, завуч та директори. Ця потрібність школі була певною ""протекцією"" для мене"", — розповів хлопець. Тимур Левчук. Facebook За його словами, коли він зробив камінг-аут, йому також відкрилися троє інших школярів. Таким чином, представників ЛГБТ у школі виявилося четверо — куди більше, ніж думав Тимур. З вчителями ж виникали дискусії. ""Хтось мені розповідав, що я це ""переросту"" і що це ""пройде"". Одна викладачка з незрозумілих причин вирішила обговорити на уроці, що ЛГБТ-шлюби ""руйнують українську сім'ю"". У мене були з неї гарні стосунки, я так розумію, вона дочекалась, коли мене на уроці не буде, і розповіла дітям про одностатеві шлюби й свою думку про них"", — пригадав Тимур. Водночас були кілька учнів, які булили хлопця, однак не дуже активно. Він був з ними у раді самоврядування і відмовлявся брати участь у заходах разом із ними, ізолювався. На випускному ці учні вибачилися перед Тимуром. ""Коли ти робиш камінг-аут, у більшості людей виникають тисячі запитань. У вчителів, учнів, навіть у батьків учнів. Якщо на всі ці запитання давати відповіді, вести відкритий діалог, і якщо ти ще й приносиш якусь користь, то цей процес значно спрощується"", — вважає Тимур. На його думку, камінг-аут — це вічний процес. Його доводиться робити на вечірках, у лікарів, коли треба лікуватися разом з партнером, в інших ситуаціях. ""Наприклад, друзі тебе покликали на вечірку, ти приходиш зі своїм партнером. Друзі знають, що це твій партнер, але решка вечірки — не знає. І погляди: ""Хто це зайшов?""; ""Вони пара чи ні""? Ти начебто не прийшов з ЛГБТ-прапором, але пояснити ти все одно маєш у більшості випадків"", — розповів Тимур. Читайте також: 80% підлітків-ЛГБТ не почуваються в безпеці у школі — дослідження Тимур Левчук. Facebook З негативних прикладів хлопець розповідає про появу у будинку нового сусіда, який на Великдень прийшов до нього з ножем і казав фрази у стилі ""таких як ви, потрібно вбивати"". За словами Тимура, поліція ""нічого не зробила"", за заявою ""нічого не робиться"" і Тимур був вимушений виїхати з квартири, яку винаймав 8 років. Водночас у 2015-му Тимур гуляв із партнером Хрещатиком, перевіряючи реакцію людей на гей-пару, і в цілому люди ""реагували нормально"". ""І здається, що повсюдно реагують нормально. Люди можуть не розуміти, сприймати тебе як прибульця, бо вони таке бачать вперше. І проблеми можуть виникати не з ними, а з радикальними групами, в яких ціль знаходити ЛГБТ-людей і бити їх. Проблеми виникають з такими людьми"", — зазначив хлопець. Тимур додав, що його мама завжди ставилася добре до його вибору і з нею не виникало проблем. ""Решта родини теж ставиться добре, ми їздимо у спільні відпустки без жодних проблем"", — підсумував він. Читайте також: 25 держав та ЄС висловили занепокоєння дискримінацією ЛГБТ-спільноти в Україні Сергій 23-річний Сергій Афанасьєв з Одещини служить в ООС. Чоловік розповів, що його камінг-аут товариші по службі сприйняли добре, на відміну від батьків. ""Я відкрився одному товаришу, потім потрохи іншому й іншому. Я дивився, кому можна щось розповісти, а кому краще не казати. Ті, кому я розповідав, сприймали нормально, потроху я відкрився майже всім"", — розповів Сергій. Згодом військовий запитав дозволу у командира про публічний камінг-аут і отримав його відповідь: ""Це твоє особисте життя, служиш ти нормально"". Сергій Афанасьєв. Facebook Після цього хлопець відкрився публічно і не вважає, що після цього у його житті щось змінилося, як і ставлення до нього людей. Реакція була здебільшого нейтральною, подекуди — позитивною. Водночас ситуацію з батьками Сергій називає ""дуже складною"". ""Уперше я розповів батькам, що я гомосексуал десь у 19 років. Я тоді зустрічався з одним хлопчиком і розповів випадково: говорив дуже довго з ним телефоном уночі, це почула мама. Подумала, що я говорю з дівчиною, запитала, кого я приховую. Я випадково їй випалив, що я не з дівчиною зустрічаюся, а з хлопцем"", — пригадав Сергій. Сергій Афанасьєв. Facebook Наступного дня у нього з батьками була ""дуже складна розмова"". Згодом, за його словами, ця тема забулася і не обговорювалася кілька років, однак нещодавно Сергій сам її підняв. За його словами, сильного негативу вже не було, батьки ""наче звиклися"". Але після того, як він зробив публічний камінг-аут (розповідь у Facebook в одній з відритих груп), це побачила тітка й у хлопця виникли проблеми вже з її реакцією. Що кажуть психологи Явище камінг-ауту для українського суспільства ще зовсім нове, зазначив голова київської філії Української спілки психотерапевтів (УСП) Володимир Миколенко. ""Коли ми зустрічаємось з чимось новим, це нас лякає, напружує, викликає тривогу. Коли це стає більш зрозумілим і знайомим, напруження спадає. Це перший момент. Другий момент — це стигматизація, пов’язана знов-таки з тим, що нам незрозуміло, з тим що незвично для нас. Ця стигматизація присутня в будь-якій сфері нашого життя і, на жаль, вона присутня в темі, пов’язаною з сексуальною орієнтацію, гендерами"", — пояснив Миколенко. На думку психолога, щоб українці почали спокійніше реагувати на камінг-аут, треба усвідомити: люди з іншою сексуально орієнтацією — це звичайні громадяни, які відрізняються від умовної більшості. Миколенко додав, що у цьому питанні допоможе, перш за все, психологічна освіта населення. ""Дуже часто гомосексуали не розповідають родичам чи знайомим про свою сексуальну орієнтацію, роблять частковий камінг-аут, коли батьки знають, а тітки та дядьки не знають"", — каже психолог. Миколенко додав, що знизити тиск на представників ЛГБТ допоможуть комплексна дія і якісно виписані, законодавчі ініціативи, щоб це не викликало ще більшого напруження в суспільстві: ""Це мають бути медійні заходи, підібрані таким чином, щоб це викликало розуміння, прийняття. Тобто якщо робити якісь медійні заходи, то вони мають добре підготовлені, в тому числі за участю представників ЛГБТ-спільноти, фахівців, активістів, соціальних працівників і психологів, які працюють з представниками ЛГБТ"". ""Необхідна можливість для близьких і родичів, діти або члени сімей яких зробили камінг-аут, познайомитися з цим явищем і спільнотою, щоб всі розуміли, що ми не відрізняємося один від одного"", — наголосив експерт. Читайте також У Великій Британії звільненим ЛГБТ-військовим дозволили повернути нагороди Українська акція на підтримку ЛГБТ здобула срібло на ""Каннських левах"" ""Гендерна сліпота"". Які існують міфи про пансексуальність Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-07-02","https://suspilne.media/144081-parad-na-pidborah-nardepi-vimagaut-vid-minoboroni-provesti-rozsliduvanna-gendernogo-skandalu/","Парад на підборах. Жінкам-військовослужбовицям замінили туфлі на черевики з нижчим каблуком","У Верховній раді назвали фото з підготовки до параду до Дня незалежності, на яких військові курсантки маршують у взутті з високими підборами, ""лютим трешем"", та вимагали провести службове розслідування інциденту. У Міноборони пояснили, що це — парадна форма жінок-військовослужбовиць, водночас вирішили, що замість туфель вони маршуватимуть на черевиках з нижчим каблуком. У чому маршуватимуть військовослужбовиці Позаштатний радник очільника ОП Олексій Арестович виклав відео, на якому міністр оборони Андрій Таран запропонував військовослужбовицям маршувати на параді у польовій формі та без підборів. Втім представники Військового Інституту Київського національного університету запевнили, що 99% курсанток висловили бажання йти у парадній формі. Міністр у відповідь запропонував зробити ""експериментальне взуття"". ""Ми можемо зробити експериментальну модель саме для параду до 30-річчя незалежності і вони її випробуватимуть, а потім ми вже прийматимемо рішення"", – сказав Таран. Взуття, яке обрали курсантки вишу. Фото: Facebook/Олексій Арестович ""Ми носили це взуття (черевики – ред.) тиждень, вони зручніші ніж туфлі, вони не будуть спадати з ноги. І в цьому екземплярі каблук менше, підошва грубіша, що зробить зручнішим пересування"", – сказала одна з курсанток. Що сталося 1 липня пресслужба Міністерства оборони опублікувала низку фото, на яких курсантки Військового Інституту Київського національного університету готуються до участі у військовому параді до Дня незалежності України 24 серпня. Підготовку до маршу курсантки проходили у туфлях на високих підборах, які є частиною парадної жіночої військової уніформи. Публікація викликала хвилю обурення у соцмережах. Українці почали масово називати вимогу до жінок маршувати у взутті на підборах ""сексизмом"" та ""гендерною дискримінацією"". Після цього коментарі під оригінальним постом на сторінці Міноборони у Facebook були відключені, але користувачі продовжували висловлювати обурення коментуючи повідомлення інформаційного агентства Міноборони ""АрміяInform"". Скріншот коментарів під публікацією ""АрміяInform"". Скріншот Суспільне Викладач ВІКНУ майор Євген Балабушка, який керує підготовкою курсанток до параду, повідомив, що цьогоріч для параду буде застосовано новий варіант стройового кроку"" ""Від старого він відрізняється тим, що раніше нога мала підійматися від землі на 15-20 сантиметрів, нині ж – на 10-15 см. Трішечки нижче. Дівчата новий крок опанували буквально за один день, проблем ніяких не було. Серед курсанток є ті, хто вперше братиме участь у параді, і ті, хто вже крокував Хрещатиком у 2018 році. Тоді на підготовку дівчатам дали місяць. Цього ж разу в нас є три місяці. І дівчата добре справляються зі своєю задачею"", – розповів Балабушка. У парламенті назвали фото, де курсантки крокують на високих підборах, ""лютим трешем"". Вимоги щодо розслідування доцільності взуття на підборах для ""жіночої коробки"" на параді на честь Дня Незалежності озвучила з парламентської трибуни віцеспікерка Олена Кондратюк (""Батьківщина""). ""Пане міністре оборони, ви так наближаєте нашу армію до всіх стандартів НАТО? Вважайте це нашим відкритим зверненням провести службове розслідування і доповісти суспільству, хто прийняв таке рішення, відзвітувати, скільки коштів було витрачено на закупівлю цього взуття з наших податків, і хто понесе матеріальну відповідальність за це, публічно вибачитись за таке приниження жінок перед своєю армією, ветеранками, які зі зброєю в руках захищають і продовжують боронити незалежність і суверенітет нашої країни"", – наголосила Кондратюк. Крім того, народні депутати влаштували ""перфоманс"" та прикріпили до місця, яке в приміщенні ВР займає міністр оборони, жіноче взуття з високими підборами. Міністр оборони України Андрій Таран у залі ВР. Фото: Iryna Friz, Facebook Народна депутатка від ""Слуги Народу"" Ірина Верещук назвала причиною інциденту ""застарілу свідомість"" керівництва Міністерства оборони. ""Ми маємо велику проблему, коли у ЗСУ відношення до жінок та чоловіків не є рівним. Коли ми бачимо жінок на підборах, які зараз крокують на плачу, тренуючись для участі у параді, це лише результат того, як працює свідомість у керівництва міністерства оборони. Бо якби вона працювала за сучасними лекалами, то ми б взагалі зараз не обговорювали чи це підбори правильні, чи це правильна форма, чи це є ознаки нашого руху в НАТО, чи це північнокорейський варіант"", – заявила Верещук. Що кажуть у Міноборони У Міноборони пояснили, що підбори є частиною парадної форми жінок-військовослужбовиць, яку затвердили у 2017 році. ""В Збройних Силах України не тільки піксель та берці. Є польова форма одягу, повсякденна та парадна. Польова форма - на полігоні та в окопах, повсякденна - в повсякденній діяльності, а парадна - ну вже самі здогадалися. Цьогоріч на День Незалежності України будуть йти військовослужбовці-жінки в парадній формі одягу. Гарні та сильні"", — йдеться в повідомленні міністерства на Facebook. Чим небезпечні підбори на параді Олег Юхимчук, травматолог та кандидат медичних наук розповів Суспільному, що використання підборів під час маршового кроку пов'язане з низкою ризиків для опорно-рухового апарату. ""Важливо щоб підбори були не дуже високі. Бо чим більша висота підбора, тим більша ймовірність підвернути ступню, що може обернутися пошкодженням капсульно-зв'язочного апарату ступні. У деяких випадках, коли жінка на високих підборах підвертає ногу, трапляються навіть і переломи кісточок"", – зауважив медик. Травматолог наголосив, що для маршу на підборах жінкам необхідно пройти спеціальну підготовку. І навіть в такому разі їм буде значно важче виконувати марш, ніж чоловікам у звичному взутті. ""Сподіваюсь в нашій українській армії, як і в інших арміях світу, для жінок існує спеціальна програма навчання маршу. Тому що є специфіка марширування у взутті на підборах. Повірте, жінкам важче на плацу, аніж чоловікам"", – додав Юхимчук. Довідка. Відповідно до вимог Стройового статуту ЗСУ, стройовий крок в Україні відбувається за методикою ""пруського кроку"", що передбачає твердість, міцність кроку, витягування ніг, м'язів п'яти, та значну амплітуду. Даний крок пов'язаний зі значними навантаженнями на опорно-руховий апарат людини та в особливості на м'язи ніг. Що відомо 24 серпня на День Незалежності у Києві планується провести урочистий концерт та парад військ на Хрещатику та Майдані Незалежності з прольотом авіації за участі країн-партнерів. Президент Володимир Зеленський підписав указ про відзначення 30-ї річниці проголошення незалежності України, який передбачає проведення військового параду. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-06-30","https://suspilne.media/143485-u-verhovnij-radi-zareestruvali-zakonoproekt-pro-gendernu-rivnist-v-armii/","У Верховній раді зареєстрували законопроєкт про гендерну рівність в армії","Група народних депутатів зареєструвала у системі Верховної ради законопроєкт про забезпечення рівних прав для чоловіків та жінок, які проходять службу в Збройних силах. Текст законопроєкту №5713 ""Про внесення змін до деяких законодавчих актів України щодо проходження військової служби у Збройних силах України та інших військових формуваннях"" зареєстрований в електронній системі Верховної ради 29 червня. На думку його авторів, законопроєкт спрямований на забезпечення рівних прав жінок і чоловіків під час проходження військової служби, а також покликаний запобігати дискримінації за ознакою статі у сфері безпеки й оборони. Народні депутати пропонують встановити принципи рівності в ЗСУ шляхом зрівняння прав чоловіків та жінок військовослужбовців у сфері соціального захисту. Зокрема, пропонується: забезпечити однакові можливості щодо отримання санаторно-курортного лікування, надати рівне право в мирний час та з деякими обмеженнями під час дії особливого періоду, воєнного стану на використання відпустки для догляду за дитиною, включати виплати грошової компенсації під час звільнення за всі невикористані дні щорічної додаткової соціальної відпустки. надавати військовослужбовцям відпустку при народженні дитини зі збереженням грошового забезпечення не лише в мирний час, а й у період воєнного стану. Автори законопроєкту також пропонують урівняти чоловіків та жінок військовослужбовців у службових обов’язках. Зокрема, урегулювати правила відбування добових нарядів з дотриманням норм законодавства з питань материнства та дитинства, а також дати рівний доступ до вищих офіцерських посад з обов’язковим дотриманням принципу уникнення дискримінації за ознаками статі. Крім того, закон передбачає, що за фактами дискримінації за переконаннями та ознаками, а також сексуальних домагань, службові розслідування мають проводитися в обов’язковому порядку задля належного реагування на такі випадки, що узгоджується з міжнародними зобов’язаннями України. Що відомо Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Читайте також Бангладеш запроваджує смертну кару за зґвалтування. Чому це не врятує жінок від насильства Жінки Катару мають отримувати дозвіл від чоловіка на подорожі, освіту та лікування — звіт Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-06-25","https://suspilne.media/142494-rada-moze-ratifikuvati-stambulsku-konvenciu-nastupnogo-politicnogo-sezonu-mezenceva/","Рада може ратифікувати Стамбульську конвенцію наступного політичного сезону — Мезенцева","Верховна рада може ратифікувати Стамбульську конвенцію наступного політичного сезону (восени чи взимку) через досягнення Україною значного прогресу у перемовинах. Нині Україна йде за ""хорватським"" сценарієм ратифікації. Про це у коментарі Суспільному розповіла очільниця Постійної делегації Верховної ради у Парламентській асамблеї Ради Європи Марія Мезенцева. ""Ми змогли отримати консультації в організації, яка безпосередньо займалася питанням цієї важливої конвенції, — у самій Раді Європи. Ми зустрічалися із високоповажною генеральною секретаркою, яка зазначила у дебатах про Стамбульську конвенцію у своєму спічі й окремо відзначила прогрес України. Якщо вже розкривати всі секрети — ми будемо йти чимось на кшталт ""хорватського"" сценарію"", — розповіла Мезенцева. За її словами, це означає, що Україна прийме певний додатковий документ, який стосуватиметься безпосередньо трьох пунктів: визначатиме, що Україна розуміє і залишає значення слово ""сім'я"", визначене законодавством; міститиме пояснення щодо того, чому конвенція не порушує Конституцію; роз'яснення, що імплементація конвенції не означає впровадження гендерної ідеології. За її словами, одним із чинників, через які доведеться ухвалювати окремий документ, є Рада церков, яка не сприймає слово ""гендер"" у будь-якому прояві, однак документ має анулювати будь-які претензії. 2 липня голова Постійної делегації Ради у ПАРЄ має зустрітися із хорватською дипломаткою Аніцею Джаміч і обговорити з нею додаткові моменти тексту документа. Мезенцева додала, що документ до Ради, скоріш за все, буде вносити президент Володимир Зеленський. На її думку, ратифікація Стамбульської конвенції буде проголосована у наступному політичному сезоні — восени чи взимку. Читайте також: ""Право на життя без насилля. Що таке Стамбульська конвенція"" Що це за Конвенція Конвенція Ради Європи про запобігання насильству щодо жінок була підписана у травні 2011 року в Стамбулі. Туреччина стала першою країною, яка ратифікувала цей документ. Після неї Конвенцію підписали ще 33 країни, в тому числі Україна. Стамбульська конвенція набула чинності 1 серпня 2014 року. Держави-підписанти зобов'язалися вживати заходів щодо запобігання насильству над жінками, а також для захисту жертв насильства і переслідування агресорів за законом. Що відомо Туреччина вийшла з Конвенції Ради Європи про запобігання та протидію насильству проти жінок та домашньому насильству (Стамбульська конвенція), яка була підписана у 2011 році. У Раді Європи заявили, що це рішення Туреччини є руйнівним та ""компрометує захист жінок у Туреччині"", а також у світі. 20 березня у містах Туреччини відбулися акції протесту з вимогою скасувати рішення про вихід країни зі Стамбульської конвенції. Президент США Джозеф Байден висловив розчарування з приводу рішення Туреччини. У Польщі громадський комітет законодавчої ініціативи ""Так родині, ні гендеру"" подав до Сейму країни ініціативу про вихід зі Стамбульської конвенції. Міністр юстиції Збігнев Зібро заявив, що цей договір ""шкідливий"", оскільки вимагає від шкіл навчати дітей гендеру. Європа засудила це рішення. За даними ВООЗ, кожна четверта жінка та дівчина у всьому світі зазнала фізичного або сексуального насилля з боку чоловіка чи партнера-чоловіка. Згідно з опитування Організації Об'єднаних Націй, 29% українців впевнені, що жінка сама провокує насильство, одягаючись занадто відверто. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі акаунтів Google можуть заповнити форму тут. Ваші історії важливі для нас!"
"2021-06-15","https://suspilne.media/139434-desatki-kompanij-zi-ssa-perekazali-10-miljoniv-politikam-aki-vistupaut-proti-lgbt/","Десятки компаній зі США переказали $10 мільйонів політикам, які виступають проти ЛГБТ","25 компаній, які публічно підтримують ЛГБТК+, за два роки пожертвували понад 10 мільйонів доларів політикам, які виступають проти прав спільноти та ініціювали й підтримували законопроєкти, спрямовані проти прав їх представників. Більшість корпорацій відмовилися від коментарів, але деякі заявили, що підтримують не усі погляди політиків. Як пише The Guardian, серед таких компаній опинилися, зокрема, CVS HealthАмериканська медична компанія, яка володіє, зокрема, CVS Pharmacy, AT & TAT&T Inc — одна з найбільших американських телекомунікаційних компаній, WalmartWalmart Inc. — американська багатонаціональна корпорація роздрібної торгівлі, яка управляє мережею гіпермаркетів, універмагів та продуктових магазинів із США із головним офісом у Бентонвіллі, штат Арканзас і ComcastComcast Corporation — американська мультинаціональна масмедіа корпорація. Компанія володіє найбільшою в США кабельною мережею та є найбільшим інтернет-провайдером США.. Дослідження Popular Information від 14 червня продемонструвало, що 25 компаній за останні два роки пожертвували 10 мільйонів доларів федеральним політикам і політикам штатів, які виступають проти ЛГБТ. Зазначається, що ці посадовці своїми діями прагнуть заблокувати або іншим чином обмежити рівні права за ознакою статі та сексуальної орієнтації. The Guardian зазначає, що багато з 25 корпорацій мають 100%-рейтинги в Індексі корпоративної рівності Кампанії за права людини (HRC) від 2020 року, який вимірює політику на робочому місці й ""суспільну прихильність спільноті ЛГБТК+"". Індекс не враховує пожертвування політикам. CVS, зокрема, своїм пожертвуванням підтримала ідеологів нового законодавства по боротьбі з трансгендерними людьми у Техасі Північній Кароліні й Теннессі. CVS також надіслала тисячу доларів сенатору штату Північна Кароліна Ральфу Хайзе, який хоче заборонити особам молодше 21 року отримувати лікування за гендерною ознакою і який називають ""найрепресивнішим законопроєктом про охорону здоров'я проти трансгендерів у країні"". Крім того, кабельний гігант Comcast з 2019 року пожертвував понад мільйон доларів політикам, які виступають проти ЛГБТК +. Загалом багато пожертвувань отримали законодавці з Техасу, Північної Кароліни, Арканзасу, Теннессі та Флориди, і саме у цих штатах найактивніше просувають закони проти трансгендерів. Крім того, тисячу доларів отримав сенатор штату Північна Кароліна Джойс Кравік, який поширював у соцмережах статті, спрямовані проти ЛГБТ. У чому логіка Більшість корпорацій, які надали пожертвування, відмовилися від коментарів. Однак General MotorsGeneral Motors — американський автомобільний концерн, що виробляє вантажні і пасажирські автомобілі в 37 країнах і продає їх в 192 країнах., яка також є у списку, заявила, що гроші ""не означають схвалення кандидата або підтримки всіх питань, які кандидат підтримує"". За словами представників компанії, політики мають бути поінформовані про прихильність GM до різноманітності, справедливості та відкритості. Майкл Баллок з Weekly Senator — краудфандингової групи, яка спрямовує пожертвування кандидатам в Сенат, сказав, що підтримує прогресивні погляди, а організації, які пересилають гроші політикам із такими думками, слід бойкотувати. Своєю чергою, Google заявив, що підтримує права усіх ЛГБТК-людей і внесок на користь кандидата ""не означає, що Google погоджується з цим кандидатом з кожного питання. ""Фактично, ми можемо категорично не погоджуватися з деяких питань"", — сказали у Google. Компанія Amazon зайняла аналогічну позицію. Читайте також: ""Що робити, якщо ви дізналися, що ваша дитина — гей або лесбійка. Поради психолога"" Що відомо Нині, у червні, триває Pride-місяць, який відзначається як ""місяць гордості"" і популяризації важливості дотримання прав ЛГБТ-спільноти. 40% представників ЛГБТ-спільноти зазнали цькувань на території Європейського Союзу через сексуальну орієнтацію протягом року. Україна посіла 36 місце за рівнем забезпечення прав сексуальних меншин у Європі. Посольства США, Великої Британії, країн-членів ЄС та інших країн закликали Україну продовжувати захищати права лесбійок, геїв, бісексуалів, трансгендерів, людей-квір. Збільшення прав і захисту ЛГБТ спільноти сприяє економічному розвитку. Так вважає об’єднання компаній Open For Business, яке оприлюднило результати нового дослідження в Україні ""Економічний аналіз інклюзії спільноти ЛГБТ+ у Центральній і Східній Європі"". Компанія Lego створила набір Everyone Is Awesome на підтримку ЛГБТ-спільноти. Він має з'явитися у продажу 1 червня. Читайте також ""Гендерна сліпота"". Які існують міфи про пансексуальність Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-06-01","https://suspilne.media/135740-v-ispanii-coloviki-vciteli-na-znak-protestu-prijsli-do-skil-u-spidnicah/","В Іспанії чоловіки-вчителі на знак протесту прийшли на роботу у спідницях","В Іспанії вчителі-чоловіки на знак протесту прийшли до шкіл у спідницях. Педагоги вирішили таким чином підтримати 15-річного школяра, якого виключили у листопаді минулого року з одного з навчальних закладів. Про це повідомляє New York Post. ""В Іспанії вчителі та студенти чоловічої статі прийшли на уроки у спідницях на знак солідарності з хлопчиком, якого у листопаді минулого року виключили через одяг"", — йдеться у повідомленні. Зазначається, що викладачі сподіваються, що їхній протест #LaRopaNoTieneGenero, що перекладається як ""одяг не має статі"", бореться із гендерними стереотипами. ""Цей рух розпочався, коли вчитель математики Хосе Піньяс одягнув спідницю після того, як 15-річного учня Мікеля Гомеса вигнали зі школи та змусили звернутися до психолога після того, як він вирішив надіти спідницю для пропаганди гендерної рівності"", — повідомляє видання і додає, що відео, на якому Гомес описував цей випадок переглянули понад 2 млн разів у соцмережі TikTok. Фото: nypost Читайте також: ООН назвала найсерйознішу проблему світу у сфері прав людини Вчитель, який розпочав протест також повідомив, що 20 років тому він зазнав переслідувань та образ через свою сексуальну орієнтацію: ""Багато вчителів дивилися на це байдуже. Я хочу долучитися до справи Мікеля, якого виключили та відправили до психолога за те, що він ходив на уроки в спідниці"". Як повідомляє El Pais, приклад Піньяса вирішили повторити двоє вчителів однієї із початкових шкіл Вальядоліда — Мануель Ортега та Борха Велукес. Там вони вирішили зробити у травні ""місяцем, коли вони щоденно носять спідниці"" і прийняли своє рішення після того, як один із їхніх учнів зазнав булінгу через гомофобію. El Pais Читайте також: Жартує про сексизм та стереотипи. Історія одеської стендаперки Юлії Онищенко Поруч з цим, учні з інших шкіл в Іспанії майже пів року вирішили ходили на уроки у спідницях, щоб таким чином сформувати ""загальнонаціональний рух за толерантність"". Згодом у деяких навчальних закладах Іспанії почали викладати курс із гендерної рівності. Що відомо Лувр уперше за 228 років його існування очолить жінка. Видання The Washington Post вперше очолила жінка. За даними дослідження, в Україні 59% усіх керівних посад займають чоловіки, в той час, як жінки займають 41%. За підсумками 2020 року Україна опустилася на 15 позицій у рейтингу гендерної рівності. Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-05-27","https://suspilne.media/134106-zinka-ocolit-luvr-vperse-za-cas-jogo-isnuvanna/","Лувр уперше за 228 років його існування очолить жінка","Один з найбільших музеїв світу Лувр, що знаходиться у Парижі, вперше за 228 років його існування очолить жінка. Як повідомляє CNN, президент Франції Емманюель Макрон підписав відповідне розпорядження 26 травня. 54-річна Лоранс де Кар, яка стане на чолі музею, нині працює президентом Музею д’Орсе та Музею Оранжері. Жінка замінить на посаді Жана-Люка Мартінеса, який планував балотуватися на третій термін поспіль, але опинився під шквалом критики через низку спірних управлінських рішень. Як зазначає видання, Мартінес, досвідчений археолог з робітничого класу, став директором Лувру у 2013 році після тривалого правління мистецтвознавців з вищих верств суспільства. Призначення де Кар виглядає поверненням до цієї традиції, оскільки вона походить із французької дворянської сім'ї письменників та спеціалізується на живопису XIX століття. Окрім де Кар та Мартінеса, на посаду також претендував очільник паризького Музею Пікассо Лоран Ле Бон. ""Чотири роки в д’Орсе вселили в мене цю впевненість, цю божевільну ідею, що я можу стати наступним президентом Лувру. Президент, напевно, побачив, що я готова до роботи й в чомусь незворушна. Я не перезбуджена. Я повинна зберігати спокій"", – прокоментувала де Кар своє призначення виданню The New York Times. Чим відома де Кар Лоранс де Кар розпочала свою кар'єру в ролі куратора в Музеї д’Орсе у 1994 році, а у 2007 році очолила Agence France-Muséums, французьку урядову установа, відповідальну за створення Лувру Абу-Дабі. Реалізації проєкту вартістю 965 мільйонів євро завадили серйозні затримки та ріст невдоволення з боку Об'єднаних Арабських Еміратів, і коли Мартінес очолив Лувр, він замінив де Карс куратором і археологом Жаном-Франсуа Шарні. Під керівництвом де Кар Музей д’Орсе провів відому виставку 2019 року, присвячену зображенням чорних жіночих фігур в західному живописі XIX століття. У травні 2021 року місяці музей знову відкрився через обмеження, пов'язані з коронавірусом, із виставкою про вплив дарвінізму на мистецтво того часу. У березні цього року д’Орсе став першим французьким музеєм, який добровільно повернув картину, вкрадену нацистами. Де Кар негайно пообіцяла продовжити години роботи Лувра, який зараз закривається о 17:30, щоб залучити більше молодих відвідувачів. Згідно із заявою міністерства культури Франції, в пріоритети нового директора увійдуть налагодження ""діалогу між древнім мистецтвом і сучасним світом"" і розширення аудиторії музею з особливою увагою до молоді. Що відомо У 2020 році паризький Лувр відвідали 2,7 мільйона людей, що на 72% менше, ніж у 2019-му. Музей оцінює збитки у 90 мільйонів євро. 28 січня Лувр відкрив власний інтернет-магазин, в якому виставлені на продаж колаборації музею і його партнерів. У березні Лувру повернули два артефакти XVI століття, які були вкрадені майже 40 років тому – шолом та задню частину обладунків лицаря епохи Відродження. Статуї давньоримського імператора Костянтина Великого повернули 38-сантиметровий вказівний палець лівої руки, який знайшли в Луврі ще в XIX столітті. Лувр створив інтернет-платформу, на якій представлена повна колекція музею. Поціновувачі та дослідники зможуть переглянути понад 480 000 творів мистецтва безкоштовно. У грудні 2020 року Лувр на аукціоні Christie's продав можливість побачити найвідомішу роботу Леонардо да Вінчі Мону Лізу без скла. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-05-25","https://suspilne.media/133505-zamalovani-dekolte-ta-pleci-skolu-floridi-zvinuvatili-u-seksizmi-za-redaguvanna-foto-divcat/","Замальовані декольте та плечі. Школу Флориди звинуватили у сексизмі за редагування фото дівчат","Середню школу Флориди Bartram Trail звинуватили у сексизмі через редагування світлин школярок, на яких домалювали одяг на їхні плечі та декольте. Школа сказала, що інший вигляд ""порушує їхні моральні норми"", однак фото хлопців не редагували попри порушення ідентичних стандартів. Як пише BBC, школа повідомила, що зміни були внесені, щоб фотографії відповідали дрескоду, згідно з яким сорочки дівчаток повинні бути ""скромними"". Але критики вказали на фотографії з щорічників студентів чоловічої статі, які залишилися невідредагованими. За словами учнів, зміни були внесені без дозволу. Округ Сент-Джонс заявив, що координаторка щорічника та вчителька прийняла рішення відредагувати фотографії після того, як з'ясувала, що вони порушують дрескод. Заява про відмову від відповідальності на сайті Bartram Trail попереджає студентів, що їхні фотографії у щорічниках можуть бути відредаговані в цифровому вигляді відповідно до дрескоду, однак деякі учні назвали зміни тривожними та звинуватили школу в сексизмі. ""Подвійні стандарти в щорічнику більше схожі на те, що вони дивилися на наше тіло і думали, що навіть невеликий прояв шкіри був сексуальним. Але потім вони подивилися на хлопчиків, на фотографії команди з плавання та інші спортивні фотографії та подумали, що це нормально. Це дійсно засмучує і незручно"", — сказала 15-річна студентка Bartram Trail Райлі О'Кіф. Школярка. Архів однієї з родин Попередня політика школи полягала у видаленні всіх фотографій, які порушують дрес-код, а правки цього року мали врахувати присутність усіх учнів у щорічнику. Після критики державна середня школа, в якій навчається близько 2,5 тисяч учнів, заявила, що поверне по 100 доларів за щорічник батькам, засмученим змінами. Дрескод округу на 2020-2021 навчальний рік свідчить, що топи та сорочки дівчаток ""повинні закривати все плече"" і бути ""скромними, не відкривати та не відволікати"". Також заборонено носити ""надмірний макіяж"" та ""екстремальні зачіски"". Дотримання дрескоду в різних школах різниться залежно від району. Застосування цих правил Bartram Trail викликало суперечки на місцевому рівні на початку 2021 року, коли 31 учень отримав зауваження за порушення дрескоду за один день. Кілька студенток — приблизно 15 і 16 років — сказали, що в той час їх попросили розстебнути блискавки светрів та куртки перед вчителями та іншими учнями, щоб запевнити інших, що під ними були майки та бюстгальтери. У відповідь Райлі О'Кіф створила онлайн-петицію з проханням про зміну дрескоду, який, за її словами, ""явно заснований на сексуалізації молодих жінок"". Кодекс знову потрапив у заголовки національних газет, петиція зібрала понад 5 тисяч підписів. В останні роки дрескоди у США піддавалися критиці через те, що зі схожими правилами молоді жінки та дівчата згодом соромляться свого тіла. Мати Райлі Стефані Фабр розповіла, що інцидент ""привернув увагу до чогось, що з самого початку не було проблемою"". ""Деякі з цих правок викликали масові знущання та емоційний стрес у деяких з цих дівчат, тому що їх фотографії були настільки погано оброблені фотошопом, що тепер їх використовують як меми та поширюють Snapchat, і це жахливо"", — повідомила вона. Фабр додала, що деякі родини вимагають від школи вибачень, зміни дрескоду і перевидання щорічників з оригінальними фотографіями. Але не всі батьки проти правил. Інша мати — Рейчел Д'Акін сказала, що схвалює редагування. ""Якщо батьки не вчать вдома, як дочки повинні одягатися та як одягатися пристойно, тоді школа повинна виховувати дітей"", — вважає вона. Читайте також Папа Римський закликав боротися за права жінок Французьке ток-шоу показало перевірку нареченої на цнотливість. Уряд відреагував Для досягнення глобальної гендерної рівності потрібно ще 136 років — звіт Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-05-11","https://suspilne.media/129651-vidanna-the-washington-post-vperse-ocolila-zinka/","Видання The Washington Post вперше очолила жінка","Головною редакторкою американського видання The Washington Post стала журналістка Саллі Базбі, яка раніше працювала в інформаційному агентстві Associated Press. Як зазначається на сайті видання, вперше за 143-річну історію газети її очолила жінка. ""Базбі, головна редакторка Associated Press, наступного місяця візьме на себе керівництво відділом новин, що налічує майже 1000 людей"", – йдеться у повідомленні. 55-річна Саллі Базбі має змінити на посаді Мартіна Бейрона, який очолював видання з 2013 року, але нещодавно вийшов на пенсію у віці 66 років. ""Саллі Базбі має видатний перелік досягнень і неймовірно багатий досвід у керівництві міжнародною новинною організацією"", – сказав виконавчий директор The Washington Post Фред Раян. У виданні Associated Press зазначили, що під час роботи на посаді головного редактора AP, Базбі керувала висвітленням пандемії COVID-19, президентства Дональда Трампа, руху #MeToo, Brexit, протестів проти расової несправедливості та виборів у США 2020 року. ""Це гірко-солодка новина для AP. Саллі була винятковим лідером, направляючи журналістів AP і висвітлюючи деякі з найважливіших новинних подій нашого часу. Нам шкода втратити Саллі, але ми дуже раді за неї, оскільки вона робить наступний крок у своїй кар'єрі. Ми з нетерпінням чекаємо, коли Саллі досягне успіхів у The Washington Post"", – прокоментував новину президент і головний виконавчий директор Associated Press Гері Прюітт. Раніше Фред Раян у службовій записці зазначав, що видання шукає на посаду головного редактора сміливого лідера, який зміг би керувати відділом новин та бюро в усьому світі, розширити контакти з новинною аудиторією у США та за кордоном, а також поділяє цінності різноманіття та інклюзивності. Що відомо За даними дослідження, в Україні 59% усіх керівних посад займають чоловіки, в той час, як жінки займають 41%. За підсумками 2020 року Україна опустилася на 15 позицій у рейтингу гендерної рівності. Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Читайте нас у Telegram: головні новини України та світу Станьте частиною Суспільного: повідомляйте про важливі події з життя вашого міста чи селища. Надсилайте свої фото, відео та новини і ми опублікуємо їх на діджитал-платформах Суспільного. Пишіть нам на пошту: [email protected]. Користувачі аккаунтів Google можуть заповнити форму тут. Ваші історії важливі для нас!"
"2021-04-15","https://suspilne.media/122468-mis-svitu-70-rokiv-ak-zminilisa-konkursi-krasi-ta-naviso-voni-potribni/","""Міс Світу"" 70 років. Як змінилися конкурси краси та навіщо вони потрібні","Найстаріший міжнародний конкурс краси ""Міс Світу"" відзначає 70-річчя. Вперше його у 1951 році провів телеведучий Ерік Морлі у Великій Британії. Спочатку конкурси використовували в різних країнах та регіонах для приваблення туристів, і тільки у 50-х це стало великим шоу з економічним підґрунтям: так, Морлі хотів привернути увагу до нових нічних клубів, а ""Міс Всесвіт"" створила компанія, що виробляла купальники. 70 років потому тисячі дівчат у всьому світі все ще змагаються за титули, але з розвитком руху на захист прав жінок усе більше людей критикують подібні заходи, зокрема через об'єктивацію та комерціалізацію жіночого тіла, а також популяризацію нереальних стандартів краси. Правила та зміни у конкурсі Окрім ""Міс Світу"", до найбільших міжнародних конкурсів наразі зараховують ""Міс Всесвіт"", ""Міс Інтернешнл"" та ""Міс Земля"", кожен з яких має власні правила та проводиться в різних країнах світу. Однак кожна країна може проводити власний конкурс, переможниці яких беруть участь у міжнародних змаганнях. Міс Світу-1951. Festival of Britain До 2018 року участь у конкурсі мали право брати винятково жінки. Зараз правила змінилися – участь дозволена також і трансгендерним жінкам. Першою з них стала ""Міс Іспанія-2018"" Ангела Понс. ""Міс Іспанія-2018"" Ангела Понс. АР Окрім того, участь мають брати тільки жінки у віці від 17 до 27 років. Однак вимоги до віку залежать від власне конкурсу: до ""Міс Світу"" допускаються учасниці від 17 до 27 років, зростом не нижче, ніж 166,7 см. У конкурсі ""Міс Земля"" вік учасниць має бути від 18 до 25 років, зріст – від 167,64 см. У ""Міс Інтернешнл"" участь можуть брати дівчата віком від 17 до 27 років, зростом від 168 см. Також учасниці мають бути незаміжні та без дітей. Останній пункт спричинив скандал у 2018 році: тоді Вероніку Дідусенко, ""Міс Україна"", було дискваліфіковано на конкурсі ""Міс Світу"", оскільки вона вже мала чотирирічного сина. Звідтоді модель проводить міжнародну кампанію ""Право бути матір'ю"" з метою змусити найбільші світові конкурси краси допустити жінок, які мають дітей. ""Я хочу змінити їх, кинути їм виклик. Я хочу переконатись, що правила ""Міс Світу"" рухаються з часом. Я хочу зробити їх більш придатними для сучасного життя і відобразити сьогоднішню реальність жінок, які можуть ідеально збалансувати свою кар'єру та особисте життя"", — заявила тоді Дідусенко. Окрім того, у конкурсанток не має бути проблем із законом і їх закликають бути активними у соцмережах. При цьому, як розповіла директорка Вишгородського історико-культурного заповідника, кандидатка історичних наук, ""Міс Україна-1995"" Влада Литовченко, під час обрання ""королеви краси"" враховуються також характер, дисципліна та поведінка конкурсанток стосовно інших учасниць. ""Окрім зовнішніх даних ще повинні бути такі риси характеру, як дисципліна, які гарантують організаторам безперечне виконання контракту. І це є важливою умовою. Тому мають бути дівчата, які передбачувані у своїй дисципліні, своїй поведінці, своїх моральних і людських якостях"", — розповіла вона. ""Можливості"" й громадська діяльність Ще у 1972 році в межах ""Міс Світу"" з'явилася програма ""Краса з метою"" (Beauty with purpose), у якій відзначаються конкурсантки, які розвивають соціальні ініціативи. Конкурс ""Міс Світу"" зобов'язується підтримувати соціальну програму конкурсантки, яка переможе у номінації, протягом усього існування цієї ініціативи. Прикладом використання конкурсу краси у боротьбі за права є також ""Міс Світу-1970"", коли на тлі поширення апартеїду у Південній Африці та руху за громадянські права у США вперше в історії конкурсу перемогу отримала темношкіра представниця Гренади Дженніфер Хостен. ""Тоді я цього ще не усвідомлювала, але всі ми використовували цей конкурс як спосіб передати повідомлення. Для мене це стосувалося раси та інклюзії – для інших це стосувалося жіночої експлуатації"", — розповіла Хостен в інтерв'ю 2020 року. У центрі Дженніфер Хостен, ""Міс Світу-1970"". Time Magazine Як наголосила Литовченко, сучасні конкурси краси вимагають від учасниць не тільки відповідати фізичним параметрам, а й мати освіту та провадити громадську діяльність. ""Сьогодні учасниці конкурсів навіть національного рівня, які проводяться в Україні, так само вимагають від дівчини, окрім того, що вона повинна мати якісь фізичні параметри, ще й вищої освіти і обов‘язково якоїсь громадської діяльності – роботи у благодійному фонді або роботи волонтером"", — розповіла вона у коментарі Суспільному. Так, ""Міс Україна-2020"" Єлизавета Ястремська займається благодійністю, волонтерською роботою, співпрацює з благодійними фондами та організовує навчання для дітей-сиріт, а також пропагує турботу про психологічне здоров'я. ""Конкурс, у якому я беру участь – ""Міс Всесвіт"", – це не лише конкурс краси. Це скоріше конкурс розумних дівчат, які чогось прагнуть. Там чимало достатньо інтелектуальних питань – про жіноче лідерство, про фемінізм, про гендерну рівність. Зовнішність – один з останніх факторів, які там цінуються. Якщо раніше, до 2015 року, більше поціновувалася зовнішність, то зараз все змінилося. Більш важливо, що дівчина являє собою, чи вміє вона красиво говорити. Через це зараз дівчатам стало важче брати участь, тому що якщо раніше було достатньо просто бути красивою, то зараз важливо бути ще й розумною. Тому що красивих – багато, а треба ще й чимось вирізнятись"", — розповіла Ястремська. А за словами Литовченко, ""Міс Світу"", ""Міс Всесвіт"" і ""Міс Європа"" та національні конкурси краси є ""почесним та престижним статусом"". ""Краса завжди хвилювала і приваблювала як і молодих дівчат, так і жінок, які традиційно змагалися у таких зборах, і стати міс своєї держави – дуже почесне звання, не кажучи вже про титули світового масштабу. Переможниці конкурсів ""Міс Cвіту"" і ""Міс Всесвіт"" являли собою найвидатніших жінок у світі кінематографу, мистецтва, вони ставали дружинами впливових чоловіків, і для мене конкурс краси – це свого роду додатковий шанс і можливість"", — зазначила Литовченко. Чому конкурси краси критикують Як наголосила соціологиня, гендерна експертка Української Гельсінської спілки з прав людини Тамара Марценюк, найперше, за що критикують конкурси краси — об'єктивація. Через це проти таких заходів почалися виступи ще у 60-70-х роках, зокрема у США. ""Друга хвиля фемінізму, 60-70-ті роки — вже тоді критикували конкурси краси. Передусім за те, що вони зводять заслуги жінок до краси, до об'єктивації, до того, що фактично для жінок — це типовий і чи не єдиний шлях до публічності за рахунок такого ресурсу, як краса"", — зазначила експертка. За її словами, такі конкурси також впливали на соціалізацію дівчаток, оскільки їх часто готували до таких заходів ще з малого віку. Експертка з прав людини Уляна Мовчан наголосила у своїй статті, що погляду фемінізму такі конкурси сприймаються як комерціалізація зовнішності жінок, оскільки вони ""сприяють формуванню певного образу жінки, який зручно ""продавати"", а фінансові переваги з цього отримують світові корпорації, особливо індустрія краси"". Читайте також: Політика урядів через пандемію COVID-19 укріпила нерівність і дискримінацію — Amnesty International Корона володарки ""Міс Україна"". УНІАН Марценюк зазначає, що такі конкурси також ""використовують нетипове тіло жінок, тому що модельної зовнішності досягти доволі непросто"". При цьому конкурси краси поширені у багатьох сферах життя – від шкіл та університетів до робочих місць, що нівелює професійні досягнення жінок. ""Я як дослідниця становища жінок у військовій сфері можу сказати, що, на жаль, під 8 березня — Міжнародний день з прав жінок, і не тільки під цю дату — у військових частинах досі проводять конкурси краси, які мають традиційні складові: зовнішній вигляд, вміння готувати борщ тощо. І фактично професійні заслуги жінок нівелюються. У навчальних закладах теж проводяться конкурси краси. Якщо подивитися і на рівні школи, і на рівні університетів, і дуже прикро, коли ми бачимо, що якісь інші заслуги жінок, пов'язані з освітою, професійною реалізацією, зводяться до традиційного ресурсу — краса і зовнішність"", — наголосила експертка. Водночас вона відзначила, що хоча наразі ""під впливом феміністичної критики і загалом здорового глузду"" конкурси краси модифікуються, однак ці заходи все ще негативно впливають на суспільство та жінок зокрема. ""Що таке ідеальне жіноче тіло і що таке краса — це доволі суб'єктивно. І зараз з'являються конкурси ""Міс Plus Size"", конкурси, де беруть участь жінки з інвалідністю. В принципі це дуже добре, що є можливість показати розмаїття тілесності і кинути виклик традиційним канонам. Але, на мій погляд, вже від цих конкурсів варто відходити, тому що вони мають більше негативів, ніж позитивів і для суспільства, і для ролі і видимості жінок в суспільному житті"", — наголосила Марценюк. Дивіться також: ""Фемінізм у кожну хату"", ""Часікі не тікають, вони електронні"": фоторепортаж з Маршу жінок у Києві"
"2021-04-06","https://suspilne.media/120141-zinki-zajmaut-41-kerivnih-posad-v-ukraini/","Жінки займають 41% керівних посад в Україні – дослідження","В Україні 59% усіх керівних посад займають чоловіки, в той час, як жінки займають 41%. Про це свідчать дані дослідження ""Жінки і чоловіки на керівних посадах в Україні: 2017-2020"", проведеного Українським центром суспільних данихУкраїнський центр суспільних даних – аналітичний, тренінговий та розробницький центр, заснований у Києві в 2015 році. Донорами центру виступають USAID, ОБСЄ, Міжнародний фонд «Відродження», Програма розвитку ООН, Національний фонд демократії (NED), Державна служба статистики України, Національна служба здоров’я.. ""За останні роки кількість суб'єктів господарювання суттєво зросла. При цьому гендерна структура менеджменту в Україні за ці роки кардинально не змінилася: 40,48% керівників – жінки, 59,52% – чоловіки. Частка жінок-керівників за останні роки зросла лише на 0,5 в.п., переважно за рахунок збільшення кількості фізичних осіб-підприємців"", – розповів координатор проєкту Андрій Горбаль. У приватному секторі розрив дещо більший, ніж загалом по країні. Згідно з даними дослідження, 69,55% керівних посад у юридичних особах займають чоловіки чоловіки, 30,45% керівників юросіб – жінки. Серед керівників ФОПів 53,40% – чоловіки і 46,6% – жінки. Крім того, нерівномірним є розподіл показників по регіонах. Найнижча частка жінок серед керівників у Києві – лише 34%, найбільша – у Луганській області – 44,75%. Частка жінок та чоловіків рівна у міських та сільських поселеннях, але є помітні відмінності за розміром міст та селищ міського типу: чим більше місто, тим менша активність жінок. У невеликих містах (від 15 до 70 тис. населення) частка жінок-підприємиць становить 50,7% Крім того, чоловіки переважають на керівних посадах в абсолютній більшості галузей економіки. Жінок-керівників більше лише в галузі освіти, здоров'я, державного управління та соціального страхування, зокрема, 73% керівників та 72% ФОПів в освіті є жінками. Довідка. Дослідження та візуалізацію підготовано в рамках швейцарсько-українського Проєкту «Зміцнення бізнес-об’єднань мікро-, малих і середніх підприємств (Етап 2)», який впроваджується Програмою розвитку ООН в Україні (ПРООН) у співпраці з Міністерством розвитку економіки, торгівлі та сільського господарства України і за підтримки Швейцарії. Основою для дослідження стали відкриті дані ЄДРПОУ. Що відомо Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Читайте також Бангладеш запроваджує смертну кару за зґвалтування. Чому це не врятує жінок від насильства Жінки Катару мають отримувати дозвіл від чоловіка на подорожі, освіту та лікування — звіт Читайте нас у Telegram: головні новини України та світу"
"2021-04-02","https://suspilne.media/119141-francuzke-tok-sou-pokazalo-perevirku-narecenoi-na-cnotlivist-urad-vidreaguvav/","Французьке ток-шоу показало перевірку нареченої на цнотливість. Уряд відреагував","Міністр з питань громадянства Марлен Шьяппа засудила місцеве реаліті-шоу за демонстрації так званої ""церемонії носової хустки"", під час якої наречені повинні доводити свою цнотливість. Як пише BBC, ідеться про програму ""Неймовірні циганські весілля"" на каналі TFX, яка показала обряд, під час якого наречена оглядається родичками жіночої статі на предмет цнотливості безпосередньо перед весіллям. Шьяппа написала Вищій аудіовізуальній раді Франції, що вона ""обурена"" таким некритичним підходом. Цей французький серіал демонструє традиції залицяння та шлюбу каталонської ромської громади, яка мешкає у місті Перпіньян на півдні країни. Творців шоу надихнув документальний серіал ""Велике пишне циганське весілля"" (Big Fat Gypsy Wedding) британського каналу Channel 4. У випуску за лютий глядачі стежили за підготовкою до пишного весілля. Зокрема вони побачили ліжко, на якому мала відбутися церемонія перевірки на цноту. ""На цьому ліжку спеціально натренована жінка перевіряє пружність дівочої пліви Наомі тонкою тканиною. Церемонія носової хустки є родовою і неминучою. Якщо Наомі мала сексуальні стосунки, весілля скасують"", — ішов коментар до відео. В інших сценах жінки з громади пояснювали, чому це важливо. ""Це для родини хлопчика. Щоб вона знала, що він взяв прекрасну жінку, яка є незайманою"", — сказала одна з них. ""З раннього дитинства її виховували так, аби вона знала, що повинна пройти цю церемонію, аби відбулося весілля"", — сказала інша. На запитання, чи не повинні чоловіки проходити такі ж тести, інша з них відповіла: ""Так не робиться. Ми виходимо з принципу, що якщо молодий чоловік не ходить на вечірки і не бачить інших дівчат до того, як одружиться, то згодом він сумуватиме за цим. Це досвід, який він повинен мати"". Реакція уряду У своєму листі пані Шьяппа заявила, що обурена беззаперечним тоном програми. ""Весь інститут нашого республіканського шлюбу був розтоптаний без будь-яких коментарів"", — сказала вона. Шьяппа зазначила, що кадри були ""тим більше огидними"", тому що Національні збори лише нещодавно проголосували за закон ""про заборону тестів на незайманість та забезпечення згоди обох партнерів на шлюб"". Подібні закони насамперед орієнтовані на мусульманську громаду Франції, бо деякі родини наполягають на підтвердженні незайманості перед шлюбом. Раніше Шьяппа вже критикувала сексизм і стереотипи на французькому телебаченні. ""Реаліті-програми підкреслюють гіпержіночність кандидаток та надмаскулінність чоловіків. Це створює стереотипний і хибний образ стосунків між чоловіками та жінками"", — йшлося у її звіті минулого року. Вона також скаржилася на популярні французькі весільні телепрограми, такі як ""Чотири шлюби для медового місяця"", де пари конкурують ""якістю"" своїх весіль, і ""Одружені з першого погляду"", де пара одружується протягом кількох годин після зустрічі та камери відстежують їхній подружній прогрес. Читайте також Суд у Пакистані визнав незаконною перевірку зґвалтованих жінок на незайманість Українка виставила на аукціон цноту. Стартова ціна — 50 тисяч євро Кохаймося: великий гід українською еротикою Читайте нас у Telegram: головні новини України та світу"
"2021-03-31","https://suspilne.media/118383-ukraina-opustilasa-na-15-pozicij-v-rejtingu-gendernoi-rivnosti/","Україна опустилася на 15 позицій в рейтингу гендерної рівності","За підсумками 2020 року Україна посіла 74 місце у рейтингу гендерного розриву від Світового економічного форуму. Минулого року Україна займала 59 місце. Про це свідчать дані Global Gender Gap Report. До цьогорічного рейтингу було включено 156 країн. Його очолити такі країни, як Ісландія, Фінляндія та Норвегія. Найгірша ситуація із гендерним розривом, на думку авторів рейтингу, склалася у Сирії, Пакистані, Іраку, Ємені та Афганістані. Під час складання рейтингу враховувалися показники кожної країни у наступних категоріях: економічна участь та можливості; реалізація в освіті; здоров’я та життєзабезпечення; розширення прав та можливостей у політиці. Найвищу позицію Україна зайняла у категорії ""Реалізація в освіті"" – 27 місце. За показниками економічної участі та охорони здоров'я – 44 та 41. Найгірші показники України у сфері розширення прав та можливостей у політиці – серед усіх країн, включених до рейтингу, Україна посіла 103 місце. За оцінками аналітиків Всесвітнього економічного форуму, для досягнення глобальної гендерної рівності потрібно ще майже 136 років. Що відомо Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Читайте також Бангладеш запроваджує смертну кару за зґвалтування. Чому це не врятує жінок від насильства Жінки Катару мають отримувати дозвіл від чоловіка на подорожі, освіту та лікування — звіт Читайте нас у Telegram: головні новини України та світу"
"2021-03-31","https://suspilne.media/118223-dla-dosagnenna-globalnoi-gendernoi-rivnosti-potribno-se-136-rokiv-zvit/","Для досягнення глобальної гендерної рівності потрібно ще 136 років — звіт","Аналітики Всесвітнього економічного форуму заявляють, що для досягнення глобальної гендерної рівності потрібно ще майже 136 років. Попередня оцінка становила майже 100 років. Як пише CNN Business, про це йдеться у новому звіті Всесвітнього економічного форуму. Організація вимірює рівність за чотирма критеріями: участь в економічному житті й можливості; освіта; здоров'я; політичні можливості. Дані, досліджені організацією, показали, що розрив у політичних можливостях значно збільшився з часу попереднього звіту за 2020 рік, тоді як участь в економічній діяльності покращилася лише незначно. ""Ми сподіваємося, що цей звіт послужить закликом до дій для лідерів, щоб зробити гендерний паритет центральною метою нашої політики й практики з управління постпандемічним відновленням на благо нашої економіки й суспільства"", — сказав директор Всесвітнього економічного форуму. Група підрахувала, що для повного подолання економічного гендерного розриву потрібно ще 268 років. Ці дані ще не цілком відображають вплив пандемії, яка може погіршити ситуацію. ""Прогрес у напрямку гендерного паритету сповільнюється у. кількох великих економіках і галузях. Частково це пов'язано з тим, що жінки частіше працюють у секторах, які найсильніше постраждали від карантину, в поєднанні з додатковим тиском, пов'язаним з наданням допомоги у себе вдома"", — попередила організація. Попри те, що частка жінок серед кваліфікованих фахівців зростає, нерівність у доходах і невелика кількість жінок на керівних посадах, як і раніше, створюють проблеми. Під час пандемії жінки втрачали роботу частіше, ніж чоловіки, а знаходять роботу вони рідше, ніж чоловіки. Коли школи та інші установи для дітей закривалися, жінки ""непропорційно"" брали на себе догляд за дітьми, роботу по дому і догляд за людьми похилого віку. Це посилило стрес і знизило їх продуктивність. Крім того, жінки недостатньо представлені в секторах, які захищені від економічного впливу пандемії, таких як хмарні обчислення, інженерія та штучний інтелект. Загальний гендерний розрив є найменшим у країнах Північної Європи: Ісландія, Норвегія, Швеція, Фінляндія і Швеція входять в першу п'ятірку. США посідають 30 місце у цьому питанні. Що відомо За підсумками 2020 року Україна посіла 74 місце у рейтингу гендерного розриву від Світового економічного форуму. Минулого року Україна займала 59 місце. Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Читайте також Бангладеш запроваджує смертну кару за зґвалтування. Чому це не врятує жінок від насильства Жінки Катару мають отримувати дозвіл від чоловіка на подорожі, освіту та лікування — звіт Читайте нас у Telegram: головні новини України та світу"
"2021-03-29","https://suspilne.media/117595-zinki-kataru-maut-otrimuvati-dozvil-vid-colovika-na-podorozi-osvitu-ta-likuvanna-zvit/","Жінки Катару мають отримувати дозвіл від чоловіка на подорожі, освіту та лікування — звіт","Правозахисна організація Human Rights Watch з'ясувала, що жінки в Катарі живуть в умовах системи ""глибокої дискримінації"" — від чоловіків залежить дозвіл на вступ до шлюбу, подорожі, здобуття вищої освіти або прийняття рішень щодо власних дітей. Згідно зі звітом, катарські жінки не мають основних прав і свобод людини не лише у житті, але й на законодавчому рівні. Дослідники проаналізували 27 законів, що регулюють роботу, житло і статус, і виявили, що жінки повинні отримувати дозвіл від чоловіків-""опікунів"" — батьків, братів, дядьків і чоловіків — для здійснення багатьох основних прав. Так, жінки не можуть бути основними опікунами своїх дітей, навіть якщо вони розлучені чи батько дітей помер. Якщо у дитини немає родича чоловічої статі, який міг би виступити у ролі опікуна, уряд бере цю роль на себе. Жінки, опитані для складання звіту, розповіли, як їх опікуни відмовляли їм у бажаннях водити машину, подорожувати, вчитися, працювати або виходити заміж за когось за своїм вибором. Деякі говорили про те, як це вплинуло на їх психічне здоров'я, сприяючи депресії, стресу і суїцидальним думкам. ""Дівчатка (постійно — ред.) знаходяться на карантині. Те, що зараз переживає весь світ, це нормальне життя для дівчаток в Катарі"", — сказала одна жінка. Жінки також повідомили, що їх просили надати докази шлюбу, щоб отримати доступ до деяких послуг та приміщень з охорони сексуального і репродуктивного здоров'я, допологової допомоги, зробити вагінальне УЗД чи здати мазки на аналізи. ""Навіть там, де вони запровадили ""привілейований"" спосіб життя, правила опіки дозволяють обходитися з жінками ""як з дітьми"", — сказала 44-річна жінка, батько якої дозволив їй водити машину, коли їй було 33 роки. Реакція уряду Уряд Катару вже відреагував на звіт у письмовій відповіді Human Rights Watch, заявивши, що у ньому є ""неточності"", які не відповідають ""конституційним законам або політиці країни"". У заяві вони пообіцяли розслідувати всі згадані випадки й притягнути до відповідальності всіх, хто порушив закон. Уряд запевнив, що жінки можуть виступати у ролі опікунів для отримання паспортів або посвідчень особи для своїх дітей, що жінкам не потрібен дозвіл на отримання стипендії або на роботу в міністерствах, державних установах або школах. Згідно з заявою уряду, дозвіл опікуна також не потрібен для навчальних поїздок у Катарському університеті. Чому цих слів недостатньо Дослідниця прав жінок Ротна Бегум з Human Rights Watch сказала Тhe Guardian, що дослідження було частково викликано необхідністю внести ясність в законодавство. ""Уряд Катару не хоче, щоб жінки знали правила. Вони хочуть, щоб у чоловіків була влада і контроль. Таким чином, якщо закони змінюються, уряд не інформує жінок, а коли вони запроваджують обмеження, вони також не повідомляють їм про це чітко. Ці закони існують мерзенно, і жінки повинні приймати рішення, виходячи з припущення, що вони повинні підкорятися чоловікам"", — заявила Бегум. За її словами, жінок часто просять отримати дозвіл від опікуна-чоловіка, навіть якщо це не прописано в правилах. Уряд заявив, що жінкам не потрібен чоловічій дозвіл на роботу, проте на багатьох державних посадах у відділі кадрів жінкам казали: ""Покажіть нам лист від чоловіка"". ""Або паспортний закон говорить, що жінка може отримати свій власний паспорт, але були випадки, коли офіційні особи говорили, що батько повинен схвалити заяву"", — розповіла правозахисниця. Організація заявила, що у Катарі немає антидискримінаційних законів, немає агентства, в яке можна звернутися зі скаргою, немає організацій із захисту прав жінок, які могли б відстежувати, як поводяться з жінками і залучати до відповідальності уряд. Що відомо Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. Суд у Пакистані оголосив незаконною практику перевірки на незайманість жінок, які пережили зґвалтування. Таке рішення є безпрецедентним для мусульманської країни. Читайте також Бангладеш запроваджує смертну кару за зґвалтування. Чому це не врятує жінок від насильства Читайте нас у Telegram: головні новини України та світу"
"2021-03-12","https://suspilne.media/112807-veducij-fox-news-vismiav-zinok-vijskovih-pentagon-zasudiv-jogo/","Ведучий Fox News висміяв жінок-військових. Пентагон засудив його","Пентагон засудив ведучого американського телеканалу Fox News, який назвав військовослужбовиць ""знущанням з військових США"". Як пише BBC, один з найпопулярніших ведучих Fox News Такер Карлсон зробив таку заяву у своїй програмі 10 березня. Представник Пентагону Джон Кірбі відповів, що програма Карлсона ""істотно принизила всю армію США"", і висловив надію, що він усвідомлює свою помилку. Інші вищі керівники, а також групи ветеранів також дорікнули Карлсону. Що заявив ведучий Fox News Такер Карлсон, який веде програму з найвищим рейтингом консервативного телеканалу, використав частину свого шоу, аби висміяти військові ""костюми для вагітних"" і нещодавні оновлення правил армійських і військово-повітряних правил, за яким жінкам дозволили використовувати помаду та лак для нігтів. ""Вагітні жінки будуть битися в наших війнах. Це знущання з військових США"", — сказав він. ""Тоді як збройні сили Китаю стають більш мужніми, оскільки в них формується найбільший у світі флот, наші збройні сили, як каже Джо Байден, повинні стати більш жіночними"", — прокоментував Карлсон. Читайте також: У США жінкам-військовим дозволили використовувати помаду та лак для нігтів Такер Карлсон. AP Як відреагували військові Високопоставлені військові США у Twitter засудили коментарі Карлсона. Генерал Пол Функ, який очолює Командування армійської підготовки, заявив, що ""тисячі жінок щодня гідно служать по всьому світу"". ""Вони — маяки свободи, і вони доводять, що Карлсон помилявся. Нам пощастило, що вони служать з нами"", — сказав Функ. Генерал-майор Патрік Донахью опублікував ролик, в якому він ""проводить повторну військову службу для однієї з десятків тисяч жінок, які служать в армії США"". ""Нагадую, що Такер Карлсон не може помилятися ще більше"", — сказав він. Джон Кірбі висловив надію, що коментатор ""усвідомлює свою помилку і висловить деякий жаль з приводу того, як він по суті принизив всю армію США, і як ми захищаємо, і як ми служимо цій країні"". За його словами, Пентагон у жодному разі не прислухається до військових порад Карлсона. Читайте також: У Південній Африці жінкам-військовим дозволили носити хіджаб разом з уніформою Що відомо Українські військові закликали громадян відзначати 8 березня як Міжнародний день боротьби жінок за свої права."
"2021-03-10","https://suspilne.media/112175-u-aponii-stvorili-rejting-najbils-seksistskih-vislovluvan/","У Японії створили рейтинг найбільш сексистських висловлювань","У рейтингу найбільш сексистських висловлювань у Японії перемогли ексголова олімпійського оргкомітету Токіо-2020 Йосіро Морі та депутатка парламенту Міо Сугіта, яка образила жертв зґвалтувань та представників ЛГБТ-спільноти. Так, Йосіро Морі очолив рейтинг через свої заяви про те, що жінки ""забагато балакають"". Через це висловлювання йому довелося вибачатися та залишити пост очільника організаційного комітету Олімпійських ігор. Сугіта — представниця правлячої Ліберально-демократичної партії. Її оголосили переможницею під час онлайн-голосування, організованого групою науковців та активістів Noaseps ( No to all sexist public speeches - з англійської ""Ні всім сексистським публічним виступам""), передає The Guardian. Депутатку очолила рейтинг через свою заяву про те, що жінки ""можуть скільки завгодно брехати"" щодо сексуального насилля. Окрім того, їй належать слова про те, що члени ЛГБТ-спільноти ""непродуктивні"", оскільки не можуть мати дітей. ""Одностатеві пари не народжують дітей. Іншими словами, їм не вистачає продуктивності, а отже, вони не сприяють процвітанню нації"", - написала політикиня у статті, де поставила під сумнів доцільність використання грошей платників податків для підтримки одностатевих шлюбів. Наразі в країні не узаконені одностатеві шлюби, однак пари можуть отримати сертифікат про партнерство, який надає членам такої родини права подружжя. На третьому місці рейтингу опинився співпартієць Морі, Масатеру Ширайші, який заявив, що країна буде знищена через депопуляцію, якщо права сексуальних меншин будуть захищені законом. Що відомо 12 лютого голова організаційного комітету Олімпійських ігор в Токіо Йосіро Морі пішов у відставку через секстистські висловлювання, які спричинили міжнародний скандал. На посаді його змінила міністерка Олімпійських ігор Японії Сейко Хашимото. Верховна рада не підтримала усунення від участі у п'яти пленарних засіданнях народного депутата Сергія Рудика з групи ""За майбутнє"" попри його сексистські висловлювання щодо своїх колежанок. ООН заявила, що через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу."
"2021-03-08","https://suspilne.media/111497-papa-rimskij-zaklikav-borotisa-za-prava-zinok/","Папа Римський закликав боротися за права жінок","Папа Римський Франциск під час пресконференції за результатами візиту до Іраку закликав вірян боротися за права жінок та проти торгівлі людьми. Про це повідомляє Vatican News. ""Жінки досі є невільницями, і ми повинні боротися, боротися за гідність жінок. Бо вони є рушієм історії, і це не перебільшення, не комплімент з нагоди свята, жінки є рушієм історії"", – наголосив Папа. Папа Франциск розповів, що під час візиту зустрічався із жінками, визволеними із сексуального рабства, зазначивши при цьому, що навіть у центрі Риму боротьба проти торгівлі людьми є щоденним викликом. ""Жінки є відважнішими від чоловіків, але так було завжди. Але сьогодні жінка також принижувана"", – зауважив він. Також Папа розповів, що планує відвідати Ліван. ""Патріарх Раї попросив мене зробити зупинку в Бейруті під час цієї подорожі. Але мені цього здавалося замало. Крихта перед лицем проблеми, перед країною, що стільки страждає, як Ліван. Я написав йому листа та обіцяв влаштувати подорож"", – сказав він. Дивіться також: ""Фемінізм у кожну хату"", ""Часікі не тікають, вони електронні"": фоторепортаж з Маршу жінок у Києві Що відомо 5 березня Папа Римський Франциск прибув до Іраку з першим в історії папським візитом. 6 березня у місті Ен-Наджаф Папа Римський зустрівся з великим аятолою Алі Аль-Сістані, одним із духовних лідерів шиїтів. 7 березня Папа прибув до міста Мосул, який протягом багатьох років перебував в руках самопроголошеної Ісламської держави (ІДІЛ). Папа Римський Франциск оголосив про спеціальну індульгенцію у зв'язку з пандемією для тих, хто покається протягом року — з 8 грудня 2020-го по 8 грудня 2021-го. Папа Франциск призначив першу жінку до Синоду єпископів. У січні 2020 року Папа Римський вперше в історії призначив жінку на одну з топових посад у Ватикані. У серпні 2020 року Папа Франциск призначив шістьох жінок в орган фінансового нагляду Ватикану."
"2021-03-08","https://suspilne.media/111441-feminizm-u-koznu-hatu-casiki-ne-tikaut-voni-elektronni-fotoreportaz-z-marsu-zinok-u-kievi/","""Фемінізм у кожну хату"", ""Часікі не тікають, вони електронні"": фоторепортаж з Маршу жінок у Києві","""Бунтуй, кохай, права не віддавай"", – скандують учасники та учасниці Маршу жінок-2021 в центрі Києва. До Міжнародного дня боротьби за права жінок на Михайлівській площі столиці удень 8 березня зібрались кілька сотень людей. Згодом їх стане понад три тисячі, за даними організаторів акції. Суспільне зібрало найяскравіші моменти Маршу. Марш жінок у Києві / фото: Оксана Сенів/ Суспільне Учасниці та учасники Маршу тримали в руках плакати із закликами поважати права жінок і вигукували ""Свобода, рівність, жіноча солідарність"", ""Що б я не носила – це не ваше діло"", ""Фемінізм у кожну хату"", ""Геть патріархат, геть капіталізм"". Марш жінок у Києві / фото: Оксана Сенів/Суспільне Цьогоріч мета Маршу – привернути увагу до погіршення ситуації із правами жінок під час пандемії через COVID-19. Марш жінок у Києві / фото: Оксана Сенів/Суспільне ""Чому ми мовчимо про домашнє насилля, рівень якого в часи COVID-19 дедалі продовжує зростати? Чому ми не говоримо, що здебільшого на жінок було покладено обов'язок опікуватися дистанційним навчанням дітей?"", – ідеться у заяві організаторів. Марш жінок-2021/ Київ /фото: Оксана Сенів/Суспільне Серед основних вимог до влади – відкрити державні шелтери у різних регіонах України для жінок, які стикаються з домашнім насильством, забезпечити доступ жінок до всіх медичних послуг. Марш жінок-2021/ Київ /фото: Оксана Сенів/Суспільне ""Нас турбує сьогоднішня ситуація доступу українських жінок до влади, до політики"", – каже Олеся Олійник, учасниця акції. — ""Хвилює ситуація, яка складається до цього часу із домашнім насильством у сім'ї. На превеликий жаль, ця тема є актуальною. У нас є сумні цифри статистики, коли жінки потерпають до цього часу від домашнього насильства і вони не мають захисту, центрів, притулків таких і організацій з захисту. Тому ми сьогодні виступаємо саме за рівні права жінок у доступі до політичних рішень, до влади, до самовизначення у суспільстві й до захисту їх як особистостей"". Марш жінок-2021 /Київ /фото: Оксана Сенів/Суспільне Дивіться також: ""У пандемії жіноче обличчя"": стрім Суспільного з Маршу жінок Ще одна з вимог Маршу, вже традиційна, – ратифікація Стамбульської конвенції. Це міжнародна угода Ради Європи, метою якої є нульова толерантність до домашнього насильства. Україна підписала документ ще у 2011 році й навіть брала участь в його створенні. Проте досі не ратифікувала, а отже не втілила його у життя. Учасники і учасниці Маршу жінок вимагають ратифікації Стамбульської конвенції, фото: Оксана Сенів / Суспільне. Марш жінок-2021/ Київ /фото: Оксана Сенів/Суспільне ""Вже час ратифікувати Стамбульську конвенцію, тому що пандемія нам показала, який безпрецедентний рівень насильства нас чекає вдома. Дім для багатьох жінок став найнебезпечнішим місцем"", – заявила під час Маршу одна з організаторок, директорка центру соціальних і трудових досліджень Ніна Потарська. Читайте також: 8 березня: як з’явився Міжнародний жіночий день і що варто про нього знати Марш жінок-2021 /Київ /фото: Оксана Сенів/Суспільне Єлизавета на марші вдруге. Суспільному вона розповіла, що сама стикалась із дискримінацією: “Ще коли я вчилась в університеті, нам казали, що “ви можете вчитися, але жінки – це ""подстілкі"" для дипломатів. Немає такого слова як дипломатка і ви ніколи не зможете стати дипломаткою”. Я також думаю, що 99 відсотків жінок, якщо не всі сто, стикались з харасментом, зокрема на вулиці. Я в тому числі”. Дівчина прийшла, тому що вірить у те, що ""жінки так само мають право на рівні соціальні, економічні й політичні права"". ""Це саме те, чим і ж фемінізм. Як би нас не намагались лякати, що це скажені “фемки”, які ненавидять чоловіків – це абсолютно не так. Це просто люди, які вірять, що жінки мають рівні права з чоловіками. Я теж в це вірю”, – додала Єлизавета. Марш жінок-2021 /фото: Оксана Сенів/Суспільне Читайте також: 8 біографічних книжок про сильних жінок Учасники Маршу пройшли до Поштової площі. Їх супроводжувала поліція. За підрахунками поліції діалогу, до акції долучилась тисяча людей. Водночас за підрахунками організаторів, на марші перебуває приблизно три тисячі учасників. Марш жінок-2021 /Київ /фото: Оксана Сенів/Суспільне ""8 березня для мене означає день дуже сильних жінок. День, коли люди захищають свої права і прагнуть щось змінити"", – розповідає ще одна учасниця мітингу, яка попросила не називати її ім'я. Вона додала, що Марш приходить ""не вперше і не востаннє"", тому що особисто досі стикається з дискримінацією на роботі. На акції багато людей з плакатами: ""ХХІ століття. Часікі не тікають. Вони електронні"", ""Не підіймай руку. Підіймай рівень соціальної відповідальності"", ""Хочу рівних обов'язків у вихованні дітей"". Марш жінок-2021 /Київ /фото: Оксана Сенів/Суспільне До Маршу приєдналась також колона білоруських феміністок. Одна з учасниць колони, Катя, розповіла, що прийшла, аби привернути увагу до незаконних масових затримань в Білорусі, а також за рівні права. Марш жінок-2021 /Київ /фото: Оксана Сенів/Суспільне ""Нам би дуже хотілось, аби зарплати жінок були відповідали зарплатам чоловіків. І також нам би хотілось, аби жінок сприймали не як домогосподинь. які мають сидіти вдома та виховувати дітей. А як тих, хто може робити що завгодно. Не має бути професій ""не для жінок"". Багато чого треба міняти і в першу чергу це ставлення. Ставлення до 8 березня і загалом до жінок, дуже хочеться, щоб ми усі були рівні"", – зазначила Катя. Марш жінок-2021 /Київ /фото: Оксана Сенів/Суспільне До Маршу жінок у Києві приєднались білоруські активісти і активістки ""Рівність прав і також гостро стоїть питання абортів. Я вважаю, що жінка вільна і має право обирати, тим більше в такому питанні як власне майбутнє"", – сказав учасник Маршу, який не вперше прийшов на акцію. Хлопець попросив не називати його ім'я. Він тримав плакат ""Убил значит любил"" і пояснює цей напис так: ""Це дуже відома приказка ""б'є значить любить"". Доводимо це до абсурду, тому кажемо ""убил значит любил"""". Марш жінок-2021 /Київ /фото: Оксана Сенів/Суспільне Читайте також: Знижки та компліменти. Чому українці продовжують святкувати 8 березня, як за часів СРСР Марш жінок-2021 /Київ /фото: Оксана Сенів/Суспільне Марші та акції до Міжнародного дня боротьби за права жінок також відбулись у Полтаві, Львові, Вінниці, Харкові. У Краматорську пройшла хода проти домашнього насильства, а в Дніпрі провели акцію на захист прав жінок ""Перекинутий борщ""."
"2021-03-08","https://suspilne.media/111448-bez-vas-mi-prosto-biologicni-stvorinna-zelenskij-privitav-zinok-z-8-berezna/","""Без вас ми просто біологічні створіння"": Зеленський привітав жінок з 8 березня","Президент Володимир Зеленський привітав українських жінок із Міжнародним жіночим днем, назвавши 8 березня ""святом перемоги жінок над нерівністю"". Президент оприлюднив привітання у своєму Facebook. ""Сьогодні особливий день і особливе свято. Це – свято перемоги жінок над нерівністю та несправедливістю. Перемоги над дикими часами, коли права жінок були обмежені. Перемоги над хибним стереотипом, що жінки – це ""слабка стать"", – написав він. Президент зазначив, що нині жінки та дівчата захищають Україну на фронті, протидіють COVID-19, керують літаками та потягами, служать у поліції, навчають дітей, роблять наукові відкриття, підкорюють гірські вершини та опановують інші професії. Дивіться також: ""Фемінізм у кожну хату"", ""Часікі не тікають, вони електронні"": фоторепортаж з Маршу жінок у Києві ""Вони однаково успішними в парламенті та на найвідоміших сценах світу, в уряді та на найбільших спортивних аренах планети. Ну а ми притримуємо вам двері, подаємо руку або поступаємося місцем не тому, що ви слабкі. А тому, що таким чином ми стаємо трішечки кращими"", – підкреслив політик. Також Зеленський заявив, що саме жінки роблять чоловіків особистостями. ""Без вас ми просто біологічні створіння. З вами – люди й особистості"", – наголосив він. Окрім того, голова держави зазначив, що жінки заслуговують на увагу не лише 8-го березня. ""Неправильно казати сьогодні, що ви неймовірні та особливі. Адже такими ви є не лише сьогодні, а й усі 365 днів у році. Тож нехай ранкові квіти, кава у ліжко та палкий поцілунок також будуть невід’ємними атрибутами всіх 365 днів. І нехай усі ці дні ваші чарівні очі будуть сповнені щастям, коханням і весною"", – підсумував президент. Що відомо 8 березня у Києві та інших містах України проходить Марш до Міжнародного дня захисту прав жінок. Цьогоріч учасниці та учасники акції хочуть привернути увагу до погіршення ситуації із правами жінок під час пандемії через COVID-19. Станом на початок 2021 року в Україні зареєстровано 863 455 жінок, які працюють як фізичні особи-підприємці, при цьому їхня кількість постійно зростає."
"2021-03-08","https://suspilne.media/111440-zinki-pidpriemci-skilki-ih-v-ukraini-ta-so-obiraut/","Жінки-підприємці: скільки їх в Україні та що обирають","Станом на початок 2021 року в Україні зареєстровано 863 455 жінок, які працюють як фізичні особи-підприємці, при цьому їхня кількість постійно зростає. Про це йдеться у релізі, оприлюдненому платформою для роботи з відкритими даними Opendatabot. Як зазначили представники сервісу, при цьому частка жінок серед підприємців зростає з року в рік — ще у 2016-му їх було 44,8 %. Нині ж в Україні їхня частка сягнула 46,6 %. Жінки-підприємці: скільки їх в Україні та що обирають. Opendatabot Переважно жінки займаються бізнесом у сфері роздрібної торгівлі — 43,6%, та наданні інших індивідуальних послуг — 9,3%. Водночас невпинно збільшується частка жінок у сферах, які традиційно вважаються ""чоловічими"". ""Кожного року більше жінок обирають справи, які традиційно вважаються чоловічими, це помітно в IT-сфері. По-перше, це третя за популярністю справа серед українок-ФОПів. По-друге, частка жінок серед ІТ-ФОПів зросла суттєво. У 2017 році їхній відсоток склав 20,9 %, у цьому році — вже 24,7 %"", – повідомили в Opendatabot. Представники платформи зазначили, що комп'ютерне програмування, консультування та пов'язана з ними діяльність опинились на третьому місці за популярністю серед бізнес-сфер, які обирають жінки. Що відомо В Одеській бібліотеці імені Грушевського презентували світлини чоловіків, які опанували професії, котрі досі називають ""жіночими"". Рада попередньо підтримала законопроєкт про боротьбу з дискримінацією у рекламі. Організаційний комітет Олімпійських ігор у Токіо має намір додати до своєї виконавчої ради 12 нових директорок. Міністерка з гендерної рівності Японії виступила проти збереження дівочих прізвищ після одруження."
"2021-03-08","https://suspilne.media/111430-u-pandemii-zinoce-oblicca-u-kievi-prohodit-mars-zinok-nazivo/","""У пандемії жіноче обличчя"": у Києві відбувся Марш жінок","У Києві та інших містах відбувся Марш до Міжнародного дня захисту прав жінок. Цьогоріч учасниці та учасники акції привернули увагу до погіршення ситуації із правами жінок під час пандемії через COVID-19. Учасниці та учасники Маршу вигукували ""Свобода, рівність, жіноча солідарність"", ""Що б я не носила – це не ваше діло"", ""Фемінізм у кожну хату"", ""Геть патріархат, геть капіталізм"". Також на акції багато людей з плакатами: ""ХХІ століття. Часікі не тікають. Вони електронні"", ""Не підіймай руку. Підіймай рівень соціальної відповідальності"", ""Хочу рівних обов'язків у вихованні дітей"". З Михайлівської площі в центрі Києва, де розпочався Марш, кілька тисяч людей із плакатами і прапорами пройшли до Хрещатика і спустились до Поштової площі. Суспільне стрімило наживо Марш. Дивіться також: ""Фемінізм у кожну хату"", ""Часікі не тікають, вони електронні"": фоторепортаж з Маршу жінок у Києві Як зазначили організатори Маршу, пандемія COVID-19 суттєво вплинула на життя людей в усьому світі, змінила звичний ритм функціонування суспільства, загострила соціальні проблеми та спричинила появу нових викликів. Найбільше негативні наслідки пандемії відобразилися на жінках: ""Чому ми мовчимо про домашнє насилля, рівень якого в часи COVID-19 дедалі продовжує зростати? Чому ми не говоримо, що здебільшого на жінок було покладено обов'язок опікуватися дистанційним навчанням дітей? Що саме жінки змушені виконувати доглядову працю, обсяг якої лише збільшився, та поєднувати її із роботою?"", – ідеться у заяві організаторів. Серед цьогорічних вимог акції: Збільшення соціальної допомоги матерям, що виховують дітей, та збільшення додаткової підтримки дітей з інвалідністю Відкриття державних шелтерів у різних регіонах України для жінок, які зазнають домашнього насилля Створення безпечних умов праці для жінок, які зайняті у сферах із високим ризиком зараження коронавірусом Забезпечення доступу до усіх медичних та профілактичних послуг Припинення урізання соціальних гарантій для тих, хто втратили роботу Справедливого розслідування випадків насилля з боку ультраправих організацій А також ратифікації Стамбульської конвенції – Конвенції про запобігання насильству стосовно жінок і домашньому насильству та боротьбу з цими явищами. Це міжнародна угода Ради Європи, метою якої є нульова толерантність до домашнього насильства, адже конвенція визнає насильство щодо жінок однією з форм порушення прав людини та одним із видів дискримінації. Україна підписала документ ще у 2011 році й навіть брала участь в його створенні. Проте досі не ратифікувала, а отже не втілила його у життя. Стамбульську конвенцію ратифікували у 34 країнах світу. Читайте також: 8 березня: як з’явився Міжнародний жіночий день і що варто про нього знати За підрахунками поліції діалогу, до акції долучилась тисяча людей. Водночас за оцінками організаторів, на марші перебуває приблизно три тисячі учасників. Також до Маршу приєдналась колона білоруських активістів. На акції були й противники Маршу, але акція пройшла спокійно."
"2021-03-08","https://suspilne.media/110558-8-berezna-ak-zavivsa-miznarodnij-zinocij-den-i-so-varto-pro-nogo-znati/","8 березня: як з’явився Міжнародний жіночий день і що варто про нього знати","8 березня Україна та інші країни світу відзначають Міжнародний жіночий день. Він має складну історію виникнення, неодноразово трансформувався та наповнювалося дещо різними сенсами. Суспільне аналізувало історію цієї дати та намагалося з’ясувати, чому Міжнародний жіночий день – не зовсім свято. Як усе починалося В Україні та інших пострадянських країнах вкоренилася традиції відзначати 8 березня як день ""весни, жіночності та краси"" – але Міжнародний жіночий день має геть іншу історію та з’явився завдяки рухові жінок за рівні права та емансипацію. Ще у XIX столітті в Європі та США жінки неодноразово виходили на демонстрації проти дискримінації та створювали різноманітні жіночі організації й ради. У більшості держав світу жінки були позбавлені значної частини цивільних прав. Зокрема, вони не могли брати участь у виборах, а також отримували меншу ніж чоловіки зарплату попри те, що в індустріально розвинених країнах часто були змушені виконувати фізично тяжку роботу. 28 лютого 1908 року нью-йоркська Соціал-демократична жіноча організація влаштувала мітинг із закликами скоротити робочий день та забезпечити жінкам рівні з чоловіками умови оплати праці. Тоді у демонстрації взяли участь понад 15 тисяч жінок, які також вимагали надати їм виборче право. У пам’ять про ці події наступного року Соціалістична партія Америки оголосила останню неділю зими Національним жіночим днем, який тоді припав так само на 28 лютого. Демонстрація суфражисток у США. Нью-Йорк, 1913 рік. crfashionbook.com У 1910 році делегати зі Сполучених Штатів прибули у Копенгаген на Другу міжнародну конференцію соціалісток, яка проводилася у межах Восьмого конгресу Другого Інтернаціоналу. Там 27 серпня вони зустрілися з уже відомою на той час німецькою соціалісткою Кларою Цеткін. Саме Цеткін разом із німецькою делегаткою Луїзою Циц запропонувала започаткувати Міжнародний жіночий день за зразком Міжнародного дня праці, який відзначався від 1890 року. Понад 100 учасниць зустрічі, які представляли 17 країн, домовились щороку в березні відзначати Міжнародний жіночий день — день солідарності жінок у боротьбі за повні політичні, економічні й соціальні права. Вони ухвалили відповідну резолюцію, проте не визначили конкретну дату свята. ""У повній відповідності із класово-свідомими політичними профспілковими організаціями пролетаріату в кожній країні соціалістки всіх країн щорічно проводять Жіночий день, який в першу чергу слугує агітації за надання жінкам виборчого права. Ця вимога має бути висунена як складова частина всього жіночого питання в цілому і в повній відповідності до соціалістичних поглядів. Жіночому дню слід повсюдно надавати міжнародний характер, і він усюди має бути старанно підготовлений"", – зазначалось у резолюції. 19 березня 1911 року Міжнародний жіночий день вперше відзначався у Німеччині, Австрії Данії та Швейцарії. Ця дата була обрана у пам’ять про події Березневої революції 1848 року у Пруссії – частини загальноєвропейської череди демократичних та національних повстань, відомих як ""Весна народів"". Наступного року цей день відзначався вже 12 травня. Щороку до проведення демонстрацій та виступів до Дня жінок долучалося все більше країн, при цьому дата його проведення різнилися. У 1913 році демонстрації проводились 2 березня у Франції та Російській імперії, 9 березня – в Австрії, Чехії, Угорщині, Швейцарії та Нідерландах, а 12 березня – у Німеччині. Однак вже 1914 року США, Велика Британія, Австро-Угорщина, Данія, Німеччина, Нідерланди, Швейцарія та Росія відзначили День жінок 8 березня. Тим часом на світ насувалася Велика війна. Перша світова та революція До 1914 року феміністський рух мав інтернаціональний та пацифістський характер, а його прибічниці та прибічники виходили на марші за мир задовго до початку Першої світової – зокрема, у 1899 та 1907 роках. Однак перші місяці війни поклали цьому край. У Франції та низці інших країн феміністки тимчасово відмовились від своїх вимог. Деякі з них зайнялися благочинною діяльністю, при цьому чимало жінок загалом були змушені працювати на військових підприємствах. Зокрема, французька журналістка, феміністка та лібертаріанка Марсель Капі протягом кількох тижнів пропрацювала інкогніто на військовому заводі. Вона описувала тяжкі умови праці у своєму звіті, оприлюдненому в журналі La Voix des femmes. Коли ж з’ясувалося, що війна є значно довшою та виснажливою, ніж уявляли її ініціатори – антивоєнні, національно-визвольні та соціалістичні рухи знову прокинулись. У 1915 році у Гаазі феміністки Алетта Якобс із Нідерландів та Джейн Адамс з США влаштували Міжнародний конгрес за майбутній мир, у якому взяли участь близько 1200 жінок із Нідерландів та ще 9 держав, у тому числі й Німеччини. Феміністки різних країн поновили співпрацю та агітували за припинення війни, не забуваючи при цьому й про боротьбу за рівні права. Учасниці Міжнародного жіночого конгресу. Гаага, 1915 рік. George Grantham Bain Collection/Library of Congress, Washington, D.C. На тлі війни 23 лютого (за новим стилем – 8 березня) у столиці Російської імперії Петрограді розпочалися події, що згодом увійшли до історії як Лютнева революція. На вулиці міста під гаслами ""за хліб і мир"" вийшли тисячі жінок. За кілька днів після повстання російський імператор підписав указ про надання жінкам виборчого права, проте ані більшовикам, ані ліберально-буржуазним колам, які ініціювали антиурядові виступи, цього вже було недостатньо. Мітинги за полегшення становища робітниць та припинення війни перейшли у демонстрації та страйки. Це призвело до того, що імператор був змушений зректися престолу. Після закінчення війни та революції вже у 1921 році на 2-й Комуністичній жіночій конференції було ухвалене рішення святкувати Міжнародний жіночий день щорічно 8 березня. У перші післяреволюційні роки цей день набув особливого значення у СРСР, оскільки був пов’язаний з ідеєю ""нової радянської жінки"". Більшовики культивували образ ""бойового товариша"", на агітаційних плакатах з’являлися жінки-трактористки, колгоспниці, будівельниці комунізму. Однак згодом ідеалізований образ жінок у Радянському союзі почав змінюватися. Вже у часи Другої світової на плакатах з’являлися жінки – ""жертви німецької агресії"", які потребували захисту та вимагали помститися за них. Після війни образ радянської жінки у пропаганді став більш багатоплановим – керівництво держави намагалася відновити як економічні, так і демографічні втрати, тому пропагувала образ ""матері"" та ""берегині домашнього вогнища"". З роками Міжнародний жіночий день все більше трансформувався у звичайне свято, його сенс змінювався, тож згодом він став тим 8 березня, яке ми знаємо сьогодні. Як відзначають день боротьби за права жінок у світі Після 1917 року Міжнародний жіночий день відзначався переважно у соціалістичних країнах. Однак у 1975 році він вперше відзначався на рівні Організації Об’єднаних Націй, а у 1977 році Генасамблея ООН ухвалила резолюцію, яка пропонувала країнам світу ""відзначати Міжнародний день прав жінок і міжнародного миру в будь-який день року залежно від своїх історичних і національних традицій"". Нині 8 березня визнається офіційним національним святом у більшості пострадянських країн – в Азербайджані, Вірменії, Білорусії, Грузії, Казахстані, Киргизстані, Латвії, Молдові, Росії, Узбекистані, Україні, Таджикистані та Туркменістані. Також Міжнародний день жінок відзначається в Анголі, Гвінеї-Бісау, Замбії, Камбоджі, Кенії, КНДР, Мадагаскарі, Монголії, Уганді та Еритреї. При цьому в Лаосі цей день є вихідним для жінок, а у Китаї 8 березня жінки мають скорочений робочий день. У столиці Німеччини Берліні 8 березня є регіональним святом. А що в Україні? За даними останнього дослідження ""Гендерні ролі і стереотипи"", проведеного соціологічною групою ""Рейтинг"", Міжнародний жіночий день відзначатимуть 68% українців. Водночас протягом останніх дев'яти років в Україні поступово зменшується кількість тих, хто приділяє цьому дню увагу, підкреслили соціологи. ""68% опитаних соціологічною службою кажуть, що відзначатимуть 8 березня, 29 % – не будуть. Більш важливим це свято є для мешканців сходу та півдня, та тих, хто у шлюбі"", – зазначив заступник директора соціологічної групи ""Рейтинг"" Любомир Мисів. 56% опитаних українців переконані, що в Україні немає розповсюдженої нерівності між обома статями. Протилежної думки дотримуються 35% людей, серед них переважають жінки. ""Чоловіки мають більше можливостей у кар'єрному зростанні — сказали 34 % опитаних, 45 % вважають, що чоловіки мають більше можливостей в оплаті праці, а у політичній діяльності — відповіли 54 % респондентів. Лише 12 % опитаних говорять, що жінки мають перевагу у кар'єрному зростанні"", – зазначив соціолог. Водночас дані дослідників свідчать про те, що популярність свята неоднакова у різних регіонах України. Зокрема, на заході країни 8 березня не збираються відзначати майже 40% опитаних. Серед тих, хто розлучений або не одружений таких – 36%. Читайте також: Знижки та компліменти. Чому українці продовжують святкувати 8 березня, як за часів СРСР Що таке Марш жінок Щорічно 8 березня у світі проходять демонстрації на підтримку рівності та дотримання прав жінок. З кінця 2000-х років в Україні майже щороку 8 березня проходять феміністичні марші. Організатори визначають Марш як ""феміністичну ініціативу, яка об'єднує активісток, представниць громадських організацій та небайдужих жінок. Організаційний комітет формується щороку задля проведення Маршу та привернення уваги до викликів, з якими стикаються різні жінки в Україні"". У 2021-му Марш присвячений правам жінок під час пандемії. ""Чому ми мовчимо про домашнє насилля, рівень якого в часи COVID-19 дедалі зростає? Чому ми не говоримо, що здебільшого на жінок було покладено обов’язок опікуватися дистанційним навчанням дітей? Що саме жінки змушені виконувати доглядову працю, обсяг якої лише збільшився, та поєднувати її із роботою?"", – зазначається на Facebook-сторінці події. Марш жінок, 2020 рік. Фото: УСИ Учасники й учасниці Маршу висувають кілька вимог, виконання яких полегшить життя українських жінок. Зокрема, вони прагнуть ратифікації Верховною радою Стамбульської конвенції,Конвенція Ради Європи про запобігання насильству стосовно жінок і домашньому насильству та боротьбу з цими явищами. збільшення соціальної допомоги матерям, додаткової підтримки дітей з інвалідністю та припинення урізання соціальних гарантій для тих, хто втратив роботу. Також серед вимог – безпечні умови праці для жінок, які зайняті у сферах, пов’язаних із високим ризиком зараження COVID-19, та забезпечення доступу до всіх медпослуг. Окрім того, організатори намагаються привернути увагу до проблеми домашнього насильства над жінками під час пандемії та вимагають розслідування випадків насилля з боку ультраправих організацій. Марші за рівні права в Україні часто супроводжуются погрозами на адресу їхніх учасників й організаторів та неодноразово закінчувалися нападами. Зокрема, у 2018 році такі інциденти сталися одразу в чотирьох містах – Києві, Ужгороді, Львові та Маріуполі. Лише у столиці внаслідок нападів постраждали щонайменше п’ятеро людей, при цьому двох жінок побили та облили зеленкою. Правозахисна організація Amnesty International закликала українську владу та правоохоронні органи розслідувати ці прояви насильства та попереджати їх у майбутньому. Окрім столиці, цьогорііч демонстрації за рівні права жінок і чоловіків відбудуться у Дніпрі, Івано-Франківську, Львові, Луцьку, Одесі, Запоріжжі, Краматорську, Полтаві, Ужгороді, Харкові, Херсоні, Хмельницькому та Чернівцях. Читайте також: 8 біографічних книжок про сильних жінок"
"2021-03-07","https://suspilne.media/111280-8-biograficnih-knizok-pro-silnih-zinok/","8 біографічних книжок про сильних жінок","8 березня – Міжнародний день солідарності жінок у боротьбі за рівні права та емансипацію. І попри те, що у 2021 цей день відзначається вже протягом 110 років – в розумінні ""гендерної рівності"" сучасному суспільству ще є куди рухатись. Так, більшість українців збираються відзначати цей день як ""свято краси й весни"" попри просвітницькі акції та марші, які щорічно проводять активісти та активістки. Багато жінок протягом всієї історії боролися проти соціальної нерівності, але часто залишалися одні на ""полі бою"". Їх об'єднувала сила духу, волі, прагнення жити, бажання бути сильними та не здаватися. Суспільне підготувало літературну добірку книг про жінок, які ламають будь-які стереотипи та не знають слова ""неможливо"". “Долаючи тишу. Жіночі історії війни” Марта Гавришко (Книжковий клуб “КСД”) Війна – це не суто чоловіча справа. “Долаючи тишу. Жіночі історії війни” створено на межі художнього твору та документалістики – книга розповідає про жінок, які не просто бачили війну, але й брали в ній активну участь. Це збірка історій-сповідей селянок і міщанок, бідних і багатих жінок, які приєдналися до лав націоналістичного підпілля та Української повстанської армії у період Другої світової. Обіймали в них керівні посади та були рядовими підпільницями: зв’язковими, розвідницями, санітарками та воячками. Пліч-о-пліч із чоловіками вони пройшли горнило кривавих подій, спростувавши всі стереотипи про жінок як представниць ""слабкої статі"". ""Долаючи тишу. Жіночі історії війни"", Марта Гавришко. “Це зробила вона” (і “Це теж створила вона”) Видавництво “Видавництво” Перша ілюстрована книга про 50 видатних українок. Серед героїнь збірки як відомі постаті, так і жінки, чиї імена незаслужено забуті, чиї історії суспільство лише починає відкривати для себе. Відкривши книгу, ви дізнаєтесь про справжню роль українських жінок в науці, політиці, культурі та історії загалом. Наприклад, про фізикиню Антоніну Прихотько, чиї наукові дослідження в галузі низькотемпературної спектроскопії твердого тіла та оптики молекулярних кристалів вплинули на весь розвиток фізики твердого тіла. Або про художницю Софію Караффа-Корбут, яка проілюструвала близько 60 творів українських письменників, які вийшли тиражем понад 6 мільйонів примірників (кожну четверту дитячу книжку, яка виходила в Україні). Читайте також: Що має значити 8 березня для українців. Відповідає УІНП У книги є також і друга частина – ”Це теж зробила вона”, яка виправляє історичну несправедливість і розповідає про внесок українських жінок не тільки в розвиток України, але й на хід світової історії. ""Це зробила вона"" (і ""Це теж створила вона""). “Неймовірні. 15 жінок, які творили мистецтво та історію” Бріджит Квінн (Видавництво ArtHuss) П'ятнадцять приголомшливих художниць. Кожна з них – від мисткині епохи бароко до скульпторки нашого часу – вибудувала яскраву творчу долю, вела захопливе життя, створювала глибокі та значні твори. Однак найчастіше художники-жінки, на відміну від художників-чоловіків, не залучали пильної уваги світової культурної громадськості. Ця змістовна книга заповнює деякі найбільш кричущі прогалини. Бріджит Куїнн віддає їм належне – Артемізії Джентілескі та Едмоні Люїс, Ванессі Белл та Луїзі Буржуа, Рут Асаві та Карі Вокер. Яке значення мистецтва, створеного ними? У чому цінність життя, прожитого ними? Чому часто їх просто не помічали? І чому сьогодні вони гідні нашої уваги? Це яскраве, повчальне і вельми цікаве оповідання доповнено репродукціями найбільш значущих робіт п'ятнадцяти художниць. Кожній присвячена окрема глава, початок якої прикрашає портрет героїні, створений спеціально для книги незалежною ілюстраторкою Лізою Конгдон. ""Неймовірні. 15 жінок, які творили мистецтво та історію"", Бріджит Квінн. “Жінки в космосі” Людмила Щербанюк (Видавництво “Варто”) Спочатку авторка книги писала невеликі замітки про жінок-астронавток в інтернеті, за що навіть отримала відзнаку гендерної рівноваги “Весна-2011”. А вже потім задумалася про створення повноцінної книги. Першою зоряною леді стала Роберта Бондар – перша канадська жінка-астронавт. В результаті таких як вона, вийшло 60. Читач дізнається про жінку, яка побувала на орбіті у віці 53 років; рекордсменку серед чоловіків і жінок з тривалості перебування у відкритому космосі; першу жінку-пілота та командира космічного човника; двох жінок-командирів Міжнародної космічної станції; єдину жінку, та ще й мусульманку, яка самостійно оплатила свою подорож на орбіту, та про ще дуже багатьох героїнь, про їх враження від перебування за межами атмосфери, а також про їх земне життя. ""Жінки в космосі"", Людмила Щербанюк. “Я – Малала” Малала Юсафзай, Крістіна Лем (Видавництво “Наш Формат”) Малала Юсафзай – школярка з долини Сват в Пакистані, що кинула виклик руху Талібан і була засуджена ними до смерті. На початку 2009 року, коли їй було 11, Юсафзай стала відома завдяки блогу, який вона писала для BBC. У блозі вона детально розповідала про своє життя при режимі талібів, про їхню спробу взяти під контроль долину Сват і про свої погляди на розвиток освіти для дівчаток – і ледь не поплатилася за це життям. У 2012 році до шкільного автобуса вдерлися озброєні чоловіки й запитали: ""Хто з вас Малала?"". Їй було 15 років, а таліби вже розуміли вплив її слів. Тоді дівчина отримала кулю в голову, вижила, але впала в кому. Шанси на її одужання були невеликі, але вже через пів року її виписали з лікарні. У день, коли їй виповнилося 16 років, Малала виголосила промову на зібранні Організації Об'єднаних Націй, де її зустрічали та проводжали стоячими оплесками. Читайте також: Знижки та компліменти. Чому українці продовжують святкувати 8 березня, як за часів СРСР Це автобіографія, написана у співавторстві з журналісткою Крістіною Лем, в якій Малала розказала історію про любов до життя, родини й рідного краю Сват. А ще про важливість прав людини, які ми маємо отримувати при народженні, та які ніхто не може забирати. ""Я – Малала"" – захоплива історія дівчинки, яка протистоїть міжнародному тероризму. Ця книга змусить вас повірити, що навіть одна людина здатна змінити світ. ""Я – Малала"", Малала Юсафзай та Крістіна Лем. “Я, Білокур Катерина Василівна” Валентина Клименко, Ірина Пасічник (Видавництво “Родовід”) Іноді про людину говорять не тільки її слова, а й роботи. Катерина Білокур зображувала квіти, свою найбільшу любов. Попри заборону батьків, робила пензлі із шерсті кота, змішувала фарби й «наївно» малювала, бо вчилася всьому сама. Ілюстроване видання “Я, Білокур” – це своєрідна експедиція в архів художниці, що зберігається в Яготинському державному історичному музеї та його філіях. Упорядниці зібрали малюнки, ескізи, фото й листи художниці. Листи до Катерини Білокур, які вдалося зберегти та оприлюднити в цьому виданні, дали можливість дещо по-іншому, чіткіше й виразніше відчути думки, уподобання настрої та проблеми художниці. Текстова й візуальна частини доповнюють одна одну та допомагають краще зрозуміти світогляд і думки Білокур. Таке видання стане окрасою вашої бібліотеки. ""Я, Білокур Катерина Василівна"", Валентина Клименко та Ірина Пасічник. ""Білим по білому. Жінки у громадському житті України"" Марта Богачевська-Хом'як (Видавництво УКУ) Книжка Марти Богачевської-Хом’як ""Білим по білому"" була написана й видана англійською мовою у Сполучених Штатах Америки на замовлення американського видавця, і згодом уже домандрувала до України в українському перекладі. В оригіналі вона називається ""Feminists despite themselves"" (""Феміністки попри власну волю"") — це свого роду жарт про громадські жіночі організації на межі ХІХ-ХХ на території сучасної України, бо слова ""феміністки"" (як і слова ""гендер"") тоді ще не існувало. Книга дає можливість визначити роль жінок неіндустріалізованих країн у громадському житті. У той час, коли Україна ще не мала суб’єктності як держава, коли необхідно було захищати українську мову, боротися за збереження шкіл і можливість вступати українцям до вищих навчальних закладів – жінки, які створювали власні громадські організації, відчували, що це, в першу чергу, національне питання. Розглядаючи досі не опрацьований архівний матеріал, авторка зуміла відтворити діяльність організованого жіноцтва в усіх частинах України, а також у країнах Європи та Америки, де мешкали українці. Водночас це розповідь про долі багатьох славних українок. ""Білим по білому"" Марта Богачевська-Хом'як. + Бонус: повне та нецензуроване видання творів Лесі Українки Історична подія для української культури – вперше твори письменниці, листи, рукописи та чернетки видані без цензури. У текстах зберегли оригінальний авторський правопис, підкреслення та перекреслення, які, перекладаючи з різних мов, робила Леся Українка. Зі слів упорядниці текстів та авторки коментарів Олени Маланій, дотримувалися максимальної уваги до автографів і рукописів. Над підготовкою 14-томника працювали близько 30 найкращих фахівців у царині науки про Лесю Українку. Роботу було розподілено за томами, напрямками, жанрами. Видання створене у співпраці Українського інституту книги та Волинського національного університету, а також провідних фахівців-""лесезнавців"". 14-томник поділили на теми та жанри, тираж видання 1 500 комплектів, але видання доступне також і в електронному форматі – його можна безкоштовно завантажити на сайті Українського інституту книги за посиланням. Повне та нецензурованне видання творів Лесі Українки. Читайте також Дівчача проза, яка (не) пройшла випробування часом ""Білим по білому"" Марти Богачевської-Хом’як. Що читати перед Жіночим маршем"
"2021-03-05","https://suspilne.media/111018-vijskovi-zaklikali-vidznacati-8-berezna-ak-den-borotbi-za-prava-zinok/","Військові закликали відзначати 8 березня як день боротьби за права жінок","Українські військові закликали громадян відзначати 8 березня як Міжнародний день боротьби жінок за свої права. Про це йдеться в повідомленні на Facebook-сторінці 93-ої окремої механізованої бригади ""Холодний Яр"" Оперативного командування ""Схід"" Сухопутних військ Збройних Сил. ""Ми, як і в минулі роки, наполягаємо, що 8 березня є Міжнародним днем боротьби жінок за свої права. Спрямовуємо увагу на роль жінки в армії, просуваємо ідею справжньої, а не показної ґендерної рівності у війську, а також відзначаємо досягнення жінок в обороноздатності нашої країни"", — йдеться в повідомленні. Також військові розповіли про жінок, які служать у холодноярській бригаді. ""Ось Карина долає смугу перешкод. Навколо все димить та палає, а з колонок звучать сирени та постріли. Вона – у складі бригадної команди з кросфіту. А це Марія. Вона стала кращим кухарем Сухопутних військ. Після ротації у Кримському вона поїхала перевчатися на бойовий фах. А це – Яна, аеророзвідниця. Взагалі-то на війні вона ще з добробату, з 15-го року. Тоді вона цілу ротацію воювала на позиції ""Мурашник"". А нині ж є членом екіпажу БпЛА, що зробив найбільше бойових вилетів у бригаді"", — розповіли холоднояровці. Також у бригаді розповіли про Марину, яка на світлині на навчаннях з ПТРК показує, як заряджати ракети на протитанковому комплексі ""Конкурс"", тоді як командиока бойової машини Яна сфотографувалася із протитанковим ракетним комплексом ""Амулет"". ""А це Лєра, проводить нас із журналістами до позицій у Кримському, де вона надавала першу допомогу пораненому ворожим снайпером побратиму. Он Ярослава здобуває першість для своєї команди у воєнізованому кросі. Аня чергує на позиціях у Кримському. Юля навчається на піхотних курсах ORBITAL. Саша показує новітні протитанкові засоби. Віта, доброволиця з 2014 року, отримає нагороду до Дня медика у Кримському. Аня, кухар, виявилася однією з найвлучніших серед учасників воєнізованого кросу й заткнула за пояс багатьох хлопців. А ось і Віталіна на навчальних стрільбах ""Градів"", вирішила допомогти нам зі зйомками"", — повідомили у бригаді. ""А це Клава, Клавдія Ситник. Старший бойовий медик. Загинула від ворожого обстрілу на позиціях біля Новотошківського, коли несла ліки хворому у не встигла забігти у бліндаж. І пам'ять про неї буде завжди в наших серцях. Вона віддала своє життя, захищаючи свободу, незалежність і територіальну цілісність нашої країни"", — нагадали військові. Вони додали, що їх жінки ""завзяті, сильні, талановиті, віддані свої справі та розумні"". У бригаді підкреслили, що жінки прийшли у військо не для того, аби бути ""окрасою колективу"" чи ""опорою"" для колег-чоловіків, а щоби захищати свою країну. ""Тож, підтримуйте жінок, заохочуйте їх проявляти ініціативу та брати лідерські обов’язки. Тому, що найціннішим подарунком до 8 березня для них є повага"", — підсумували військові. Що відомо В Українському інституті національної пам'яті вважають, що наразі дискусія в українському суспільстві має йти не про те, чи повинне 8 березня бути вихідним днем, а про те, якими сенсами буде наповнена ця дата та чи продовжуватиметься радянська традиція ""свята весни й краси"". Київський міжнародний інститут соціології провів опитування серед українців щодо того, що жінки хочуть отримати на 8 березня й що чоловіки збираються дарувати. У результатах жодним чином не згадується думка частини громадян про те, що цього дня слід говорити про рівні права і гендерну просвіту, а не дарувати подарунки. Читайте також Знижки та компліменти. Чому українці продовжують святкувати 8 березня, як за часів СРСР Instagram додав ""толерантні"" стікери до 8 березня. Хто на них зображений ""Її величність – жінка"". Укрпошта випустить марки до 8 березня"
"2021-03-05","https://suspilne.media/110990-govorili-pro-gendernu-rivnist-u-svativskomu-miskomu-narodnomu-domi-vidbuvsa-zinocij-forum/","Говорили про гендерну рівність: у Сватівському міському народному домі відбувся жіночий форум","У Сватівському міському народному домі відбувся жіночий форум. Представниці різних професій: поліціянтки, держслужбовиці, освітянки, бізнеследі слухали скрипку, переглядали роботи народних майстрів та художників й говорили про гендерну рівність, права жінок та їхні проблеми. За даними організаторів форум відвідали близько 200 жінок. ""Треба говорити про права жінок і обов’язково про можливості реалізовувати свої права, наскільки вони сьогодні є досягнутими в нашому суспільстві"", - розповіла регіональна координаторка міжнародного благодійного фонду Ганна Лемешко. Кінцівку форуму присвятили проблемам із жіночим здоров’ям та нагадали про благодійну акцію щодо збору грошей для придбання мамографу Сватівській багатопрофільній лікарні, яку розпочали четвертого лютого. ""2021 рік тільки почався, а вже у нас зареєстровано 3 жінки, у яких виявлено рак молочної залози і 10 жінок з не злоякісними новоутвореннями вже виявлено"", – повідомила лікарка Сватівської багатопрофільної лікарні Олена Собецька. Як розповіла Суспільному голова Сватівської міської ради Віта Сліпець, вже зібрали 60 тисяч гривень. За даними багатопрофільної лікарні мамограф коштує близько 1 мільйона 600 тисяч гривень. Читайте також: у Сватовому збирають гроші на мамограф"
"2021-03-05","https://suspilne.media/110908-kviti-podoroz-vecera-kmis-proviv-opituvanna-do-8-berezna-bez-zgadki-zahist-prav/","Квіти, подорож, вечеря. КМІС провів опитування до 8 березня без згадки про захист прав","Київський міжнародний інститут соціології провів опитування серед українців щодо того, що жінки хочуть отримати на 8 березня й що чоловіки збираються дарувати. У результатах жодним чином не згадується думка частини громадян про те, що цього дня слід говорити про рівні права і гендерну просвіту, а не дарувати подарунки. Як пояснив Суспільному генеральний директор КМІС Володимир Паніотто, інститут соціології не ставив такого запитання і не пропонував такої відповіді. Він зазначив, що частка людей відмовилася відповідати, але у КМІС не знають, чому. ""Ми не ставили цього запитання в цьому сенсі. У нас є інше опитування, в якому ми запитуємо, які свята є улюбленими. З цього приводу ми теж робитимемо пресреліз: рік тому 8 березня було улюбленим святом приблизно у 50% жінок, на цей день — більше, близько 60%"", — сказав він. Паніотто ще раз підкреслив, що КМІС не запитував в українців, чи святкують вони 8 березня. На запитання, чи казали у відповідь українці, що вони не вважають за потрібне дарувати подарунки у Міжнародний жіночий день, голова КМІС сказав, що такого також не було. ""Там було 12% людей, які казали, що їм нема кому дарувати й частина людей, які відмовилася відповідати, але мотивів, з яких вони відмовилися, у нас немає"", — додав Паніотто. Читайте також: Знижки та компліменти. Чому українці продовжують святкувати 8 березня, як за часів СРСР Які результати опитування Згідно з результатами опитування щодо подарунків на 8 березня, перші 6 подарунків, які хотіли б отримати жінки – це квіти, турботу й увагу, романтичну подорож, ювелірну прикрасу, романтичну вечерю та парфуми. ""У порівнянні з 2019 роком, майже втричі збільшилася кількість жінок, які бажали б отримати романтичну подорож від чоловіків (з 5% до 13%) і вдвічі більше чоловіків планують це запропонувати (було 5%, стало 10%), проте дещо зменшилася кількість охочих квіти у подарунок (з 23% до 18%)"", — йдеться у повідомленні. Читайте також: Що має значити 8 березня для українців. Відповідає УІНП Зазначається, що найбільша невідповідність між бажаннями жінок і планами чоловіків (потенційні ""розчарування"") за двома пунктами — це турбота, увага і добре слово, які бажають отримати 16% жінок, а хотіли б надати лише 8% чоловіків і романтична подорож, в яку бажають поїхати 13% жінок, і лише 10% чоловіків планують зробити саме такий подарунок. Довідка. Опитування проводилося 5-7 лютого 2021 року методом телефонних інтерв’ю з використанням комп’ютера на основі випадкової вибірки мобільних телефонних номерів серед 2005 повнолітніх респондентів, що мешкають на підконтрольних Україні територіях. Статистична похибка не перевищує 3,4% для показників, близьких до 50%, 3% для показників, близьких до 25%, 2,1% - для показників, близьких до 10%, 1,5% - для показників, близьких до 5%. Читайте також Instagram додав ""толерантні"" стікери до 8 березня. Хто на них зображений ""Її величність – жінка"". Укрпошта випустить марки до 8 березня"
"2021-03-05","https://suspilne.media/110612-znizki-ta-komplimenti-comu-ukrainci-prodovzuut-svatkuvati-8-berezna-ak-za-casiv-srsr/","Знижки та компліменти. Чому українці продовжують святкувати 8 березня, як за часів СРСР","8 березня відзначається започаткований Організацією Об'єднаних Націй Міжнародний жіночий день, який є символічним для борців та борчинь за гендерну рівність та права жінок. Уряди та народи західних країн цього дня проводять лекції, підтримують амбіції та здібності своїх громадянок та згадують найвидатніших жінок. Утім, в Україні контекст Міжнародного жіночого дня губиться на тлі радянських стереотипів, а більшість українців все ще збираються відзначати цей день як ""свято краси й весни"" попри просвітницькі акції та марші, які щорічно проводять активісти та активістки. Суспільне розбиралося, чому так відбувається й скільки ще на теренах України будуть називати Міжнародний день боротьби за права жінок і міжнародний мир ""святом"". Головні причини Експертки виділяють дві головні причини того, що громадяни України продовжують святкувати 8 березня так, як було заведено за часів СРСР — з квітами, привітаннями жінок від чоловіків та оспівуванням жіночої вроди, ""здатності надихати й берегти домашнє вогнище"". Першою з них є вплив маркетингової сфери, яка не планує відмовлятися від чергового приводу продати косметику, одяг, електроприлади зі ""знижками до свята краси"", адже якщо 8 березня зникне у традиційному для українців розумінні, відразу зникне необхідність купувати подарунки для жінок на цей день. Саме тому кількість акцій у торговельних мережах, пропозицій та оголошень напередодні 8 березня не поступається рекламному ""шторму"" перед Новим роком чи Чорною п'ятницею. Другою причиною є неготовність самих жінок, які виховувалися в Радянському Союзі чи 90-ті роки, відмовлятися від цього дня, як від визначної дати, коли їм дарують квіти та захоплюються ними. Нехай це робиться щиро чи через силу, але саме через це 8 березня залишається ""святом весни"", на яке чекає більшість українок. Сучасні заклади освіти здебільшого також не намагаються боротися з започаткованими радянською пропагандою стереотипами. Гендерна експертка та правозахисниця Валерія Зубатенко вважає, що багато українських жінок не готові відмовлятися від 8 березня як від свята квітів, подарунків та лестощів, оскільки для них — це єдиний спосіб отримати до себе якусь увагу і повагу хоча б в один день. ""Це дуже симптоматично для патріархального суспільства, хоча альтернатива зробити цей день на всіх офіційних рівнях днем боротьби за права жінок дає насправді куди більше для тих самих жінок, оскільки дає звільнення не раз на рік, а на весь рік"", — вважає Зубатенко. Психологиня Центру ""Жіночі перспективи"" та експертка з гендерної політики в кампанії проти сексизму ""Повага"" Марта Чумало також вважає, що нині більшість українок не готові відмовитися від подарунків на роботі та знайомих раз на рік. Скільки це ще триватиме Зубатенко вважає, що така ситуація в Україні триватиме доти, допоки країна не почне у повному обсязі реалізовувати зобов'язання, які вона себе взяла з гендерної політики й поки всі програми та умовності на законодавчому рівні будуть залишатися умовностями. ""Тобто у нас в країні впровадженням гендерної політики займається третій секторНеурядові організаці, а держава при цьому, частіше за все, ""закриває очі"" й просто відкупається. Зокрема Україна ніяк не може ратифікувати Стамбульську конвенцію й ось вже скільки років поспіль жінки, виходячи на марші, вимагають, перш за все, її ратифікації"", — сказала експертка. Зубатенко каже, що ратифікація Стамбульської конвенції якраз могла б наблизити зміну ставлення переважної більшості українців до 8 березня. Вона зауважила, що у капіталістичному суспільстві геть не вигідно відмовлятися від свята, сутність якого зводиться до того, аби дарувати певні подарунки й монетизувати спотворені сенси цього дня. ""Поки це вигідно комусь економічно — це залишатиметься тут, тому дуже важливо вмикати окрім боротьби за гендерну рівність також антикапіталістичну боротьбу, коли ми виходимо на марші й говоримо про звільнення жінок взагалі"", — додала вона. Консультант з PR та маркетингу Даниїл Ваховський зазначив, що маркетологи всього світу використовують будь-який привід і будь-яку дату для того, щоб продавати більше. ""День батька, День матері, 14 лютого, Хелловін, будь-яку дату, щоб зробити промо. Тому цього промо буде тільки більше, а не менше. Згодом у нас буде щотижня якась дата чи свято, на яку буде придумана рекламна акція"", — впевнений він. Читайте також: Рада попередньо підтримала законопроєкт про боротьбу з дискримінацією у рекламі Тим часом Чумало вважає зайвим законодавчо забороняти 8 березня в Україні як свято чи вихідний день, оскільки це буде ""подолання стереотипів та проблем не з тієї сторони"". ""Треба пояснювати, змінювати ставлення. Різко позбавляти жінок від того, що вони раз на рік отримують якусь мінімальну вдячність за все, що роблять, досить жорстоко. Якщо ми будемо змінювати ставлення соціуму, то зміниться й ставлення до 8 березня"", — сказала вона. На її думку, те, наскільки швидко зміниться ставлення, буде залежати від сили опору антигендерних угрупувань, рівня впливу капіталістичних, маркетингових інструментів та церкви. Вона вважає, що ставлення до Міжнародного жіночого дня вже змінюється досить швидко, але для завершення процесу має минути ще щонайменше кілька років. Читайте також Instagram додав ""толерантні"" стікери до 8 березня. Хто на них зображений ""Її величність – жінка"". Укрпошта випустить марки до 8 березня"
"2021-03-04","https://suspilne.media/109943-rada-poperedno-pidtrimala-zakonoproekt-pro-borotbu-z-diskriminacieu-u-reklami/","Рада попередньо підтримала законопроєкт про боротьбу з дискримінацією у рекламі","Верховна рада підтримала у першому читанні законопроєкт про ""Про внесення змін до Закону України ""Про рекламу"" щодо протидії дискримінації за ознакою статі"". Рішення підтримали 266 народних депутатів. ""Головною метою законопроєкту є протидія дискримінації за ознакою статі у сфері реклами та захист прав споживачів реклами, шляхом уточнення положень чинного Закону України “Про рекламу” та посилення відповідальності за порушення його вимог"", - зазначено у пояснювальній записці до документа. Як наголошують автори законопроєкту, широко розповсюджена дискримінаційна за ознакою статі реклама закріплює гендерні стереотипи та негативно впливає на свідомість як дорослих споживачів реклами, так і неповнолітніх. Зокрема, дискримінаційні меседжі можуть призводити до реальної економічної, соціальної, психологічної та фізичної шкоди людям у повсякденному житті. У законопроєкті пропонується: визначити поняття “дискримінаційна реклама” та “дискримінаційна реклама за ознакою статі”; посилити відповідальність за порушення законодавства про рекламу; посилити захист прав споживачів реклами. Так, документ визначає рекламу дискримінаційною за ознакою статі, якщо вона: містить твердження та/або зображення про інтелектуальну, фізичну, соціальну чи іншого виду перевагу однієї статі над іншою, або про стереотипність ролі чоловіка та жінки, що обмежує свободу життєвого вибору людини; принижує гідність людини за ознакою статі; демонструє насильство за ознакою статі; містить зображення тіла людини (частини тіла) виключно як сексуального об'єкта з метою привернення уваги споживача, та/або натяки на сексуальні стосунки, що не мають прямого відношення до рекламованого продукту чи способу його споживання. Закон забороняє використовувати такі твердження або зображення у рекламі. За порушення має бути накладено штраф у тридцятикратному розмірі вартості розповсюдження реклами. ""У разі неможливості встановлення вартості реклами, виготовленої та/або розповсюдженої з порушенням вимог цього Закону, на рекламодавців та розповсюджувачів реклами рішенням центрального органу виконавчої влади, що реалізує державну політику у сфері державного контролю за додержанням законодавства про захист прав споживачів, накладається штраф у розмірі до 600 неоподатковуваних мінімумів доходів громадян"", - зазначено у документі. Що відомо Кабінет міністрів схвалив концепцію державної соціальної програми запобігання та протидії домашньому насильству та насильству за ознакою статі до 2025 року. Організаційний комітет Олімпійських ігор у Токіо має намір додати до своєї виконавчої ради 12 нових директорок. У Instagram до 8 березня з'явилися наклейки для сторіз, які покликані нагадати користувачам про толерантність та те, що день присвячений захисту прав жінок. Американська іграшка Містер Картопляна Голова (Mr. Potato Head) стане гендерно-нейтральною. Внаслідок ребрендингу виробники приберуть з назви ""містер""."
"2021-03-02","https://suspilne.media/109878-olimpijski-igri-2021-komitet-u-tokio-dodast-do-radi-direktoriv-zinok-pisla-seksistskogo-skandalu/","Олімпійські ігри-2021: комітет у Токіо додасть до ради директорів жінок після сексистського скандалу","Організаційний комітет Олімпійських ігор у Токіо має намір додати до своєї виконавчої ради 12 нових директорок. Як пише BBC, про це було оголошено через кілька місяців після того, як голова оргкомітету Олімпіади Йоширо Морі був змушений піти у відставку за свої сексистські висловлювання. Він сказав, що ""жінки занадто багато розмовляють і що наради за їхньої участі тривають занадто довго"". Новою очільницею оргкомітету стала Сейко Хасімото. Вона прагне того, щоб жінки становили 40% членів ради директорів. Виконавчий директор комітету Тоширо Муто заявив 2 березня, що до групи планують додати 12 нових директорок, збільшивши частку жінок до 42%. ""Можливо додати ще 12 членів, тому ми вирішили додати 12 жінок до ради директорів"", — сказав він. Під час зборів виконавчої ради організатори погодилися зі зміною правил, які дозволятимуть максимум 45 членів в порівнянні з нинішніми 35. ""У нас вже є сім жінок-директорів, тому 19 з 45 будуть директорками (після запланованого додавання нових членів — ред.). За підрахунками, жінки становитимуть 42%членів ради"", — сказав Муто. Читайте також: Міністерка з гендерної рівності Японії виступила проти збереження дівочих прізвищ після одруження Хасімото сказала, що нові члени будуть оголошені після затвердження членами комітету 3 березня. ""Що стосується просування гендерної рівності, я вважаю, що необхідно зробити швидкі дії й забезпечити тверді результати, щоб відновити довіру до оргкомітету"", — сказала очільниця комітету. Морі раніше заявляв, що, якщо число членкинь ради директорів збільшиться, їм доведеться ""упевнитися, що їх час виступу дещо обмежений, їм буде важко закінчити, що дратує"". Пізніше він вибачився за свою ""недоречну заяву"" і додав, що першочерговим завданням було провести Олімпіаду в липні. Літні Олімпійські ігри розпочнуться 23 липня 2021 року. Що відомо Президент Міжнародного Олімпійського Комітету Томас Бах погодився на прохання прем'єр-міністра Японії Сіндзо Абе перенести проведення Олімпійських та Паралімпійських ігор на 2021 рік. Понад 50% жителів Токіо вважають, що перенесену Олімпіаду-2020 не слід проводити у 2021 році. Господарі Ігор підтримують або повторне перенесення змагань, або повне скасування через ризик поширення коронавірусу. Україна розглядає можливість провести Олімпійські ігри у 2030 або 2032 році."
"2021-02-26","https://suspilne.media/108818-ministerka-z-gendernoi-rivnosti-aponii-vistupila-proti-zalisenna-divocih-prizvis-pisla-odruzenna/","Міністерка з гендерної рівності Японії виступила проти збереження дівочих прізвищ після одруження","Міністерка Японії з розширення прав, можливостей жінок і гендерної рівності Тамайо Марукава вступила до групи консервативних депутатів, які виступили проти зміни законодавства, що дозволить жінкам зберігати дівоче прізвище після одруження. Як пише The Guardian, Японія є однією з небагатьох промислово розвинених країн, де подружнім парам заборонено носити різні прізвища. Цивільний кодекс країни від 1896 року вимагає, щоб подружні пари носили одне прізвище, і хоча в ньому не обмовляється, чоловіка чи жінки, на практиці жінки беруть ім'я свого чоловіка в 96% випадків. Останніми роками на владу посилився тиск від активістів з метою зміни закону. У 2015 році Верховний суд Японії постановив, що вимога про однакові прізвища не порушує Конституцію країни. Це рішення стало відповіддю на позов групи жінок про відшкодування збитку за емоційний стрес і незручності, пов'язані з необхідністю брати прізвище свого чоловіка. Марукава підписала петицію про незгоду зі змінами до закону і заявила, що її спротив змінам ""не вплине на її прихильність до прав жінок"" і це є ""її особистою думкою"". ""Моя роль полягає в тому, щоб допомогти створити середовище, в якій громадськість може поглибити свої дискусії з цього питання"", — сказала вона у відповідь на запитання опозиційного депутата. Тим часом консервативні політики заявили, що дозвіл парам носити різні прізвища ""завдасть шкоди традиційному сімейному осередку"". Закон відображає традиційну думку про те, що шлюби — це союзи між сім'ями, а не окремими людьми. В епоху японського імператора Мейдзі (1868-1912), коли був введений закон, для жінок було звичайною справою залишати свою родину, щоб стати частиною родини свого чоловіка. Наприкінці 2020 року прем'єр-міністр Йосіхіде Суґа заявив, що він підтримує кампанію про дозвіл на використання подвійних прізвищ, однак його уряд його підтримав, не додавши ці зміни до політики просування гендерної рівності через опір консервативних депутатів. Комітет ООН з ліквідації дискримінації щодо жінок рекомендував переглянути закон, заявивши, що він є дискримінаційним, тоді як опитування показують, що уряд не йде в ногу з громадською думкою Японії. Що відомо Суд Південної Кореї зобов'язав Японію виплатити компенсацію за сексуальне рабство під час Другої світової війни. У відповідь Японія засудила рішення як ""неприйнятне"". Принцом-спадкоємцем імператорського двору Японії став 54-річний принц Фуміхіто (Акішино), який є молодшим братом чинного імператора Нарухіто. Згідно з японською традицією, на трон може зійти лише чоловік. У Нарухіто немає синів."
"2021-02-26","https://suspilne.media/108778-nasa-perejmenuvalo-stab-kvartiru-u-vasingtoni-na-cest-persoi-temnoskiroi-inzenerki/","NASA перейменувало штаб-квартиру у Вашингтоні на честь першої темношкірої інженерки","Національне управління з аеронавтики й дослідження космічного простору США (NASA) перейменувало свою штаб-квартиру у Вашингтоні на честь першої в управлінні афроамериканки-інженерки Мері Джексон. Як ідеться в повідомленні NASA, виконувач обов'язків голови адміністрації відомства Стів Юрчик проведе церемонію на честь Джексон 26 лютого. До церемонії мають приєднатися родичі жінки, зокрема її онучка Ванда Джексон, а також інженери та директори підрозділів управління. Крім відкриття вивіски на будівлі з ім'ям Джексон, на заході будуть представлені відео з роздумами про кар'єру і спадщину афроамериканки від науковців. Мері Вінстон Джексон — перша афроамериканська математикиня та аерокосмічна інженерка NASA. За 34 роки роботи у відомстві Джексон дослужилася до найвищої старшої інженерної посади з можливих, однак вона погодилася на зниження посади, щоб стати менеджером у двох програмах: у Федеральній жіночій програмі Офісу NASA з програм рівних можливостей та в Програмі позитивних дій. У цих ролях вона працювала над зрушенням ситуації з просуванням жінок на наукові, інженерні та математичні посади в NASA. Історія Джексон описана у науково-популярній книзі ""Приховані фігури: Історія афроамериканських жінок, які допомогли виграти космічну гонитву"" (2016). Джексон померла 11 лютого 2005 року у Вірджинії у віці 83 років. Що відомо На 102-му році життя померла афроамериканська математикиня Кетрін Джонсон, яка працювала над першими космічними місіями Американського аерокосмічного агентства (NASA). Читайте також На банкноті у 20 доларів можуть зобразити портрет афроамериканки У США біла професорка визнала, що роками прикидалася темношкірою"
"2021-02-24","https://suspilne.media/107949-urad-shvaliv-koncepciu-protidii-domasnomu-nasilstvu-do-2025-roku/","Уряд схвалив концепцію протидії домашньому насильству до 2025 року","Кабінет міністрів схвалив концепцію державної соціальної програми запобігання та протидії домашньому насильству та насильству за ознакою статі до 2025 року. Відповідне рішення уряд ухвалив на засіданні 24 лютого. Згідно з пояснювальною запискою до проєкту постанови, концепцію розроблено відповідно до міжнародних стандартів та в умовах децентралізації. Вона враховує комплекс заходів, спрямованих на мінімізацію такого явища як домашнє насильство. ""Проєктом акта передбачено впровадження комплексного інтегрованого підходу до мінімізації проблеми домашнього насильства та насильства за ознакою статі"", — йдеться у документі. В уряді обіцяють, що виконання програми дасть змогу знизити рівень такого насильства та забезпечити захист прав постраждалих осіб. Автори концепції зазначили, що її реалізація потребуватиме видатків із державного і місцевого бюджетів, протягом 2021-2025 років він становитиме понад 883 тисячі гривень з Держбюджету, понад 391 тисячу гривень — з місцевих та 102 тисячі гривень — з інших джерел. Уряд заявив, що постраждалі особи зможуть отримувати якісні й доступні соціальні послуги, кривдники — взяти участь у спеціальних програмах, спрямованих на формування у них нової неагресивної психологічної моделі поведінки, а українці загалом — підвищити обізнаність у питаннях запобігання та протидії домашньому насильству та насильству за ознакою статі. Читайте також: Чому в Україні необхідно вводити покарання за сексизм. Пояснює правозахисниця Що відомо Організація об'єднаних націй заявила, що 29% українців упевнені, що жінка сама провокує насильство. Група народних обраниць планує зареєструвати у Верховній Раді альтернативний законопроєкт щодо протидії проявам сексизму на додаток до двох документів, що були зареєстровані у парламенті раніше. Читайте також Домагання на роботі. Хто страждає більше та як захистити свою гідність і права"
"2021-02-18","https://suspilne.media/106078-orgkomitet-olimpiadi-u-tokio-ocolila-zinka/","Оргкомітет олімпіади у Токіо очолила жінка","Міністерка Олімпійських ігор Японії Сейко Хашимото стала головою організаційного комітету Олімпійських ігор в Токіо, після відставки попереднього голови через сексистські висловлювання, передає Associated Press. 18 лютого організаційний комітет обрав нового голову. Для цього була сформована нова відбіркова комісія, склад якої був представлений рівно як чоловіками, так і жінками. Як пише видання, Хашимото не хотіла погоджуватися на цю посаду і була однією з трьох останніх кандидатів, розглянутих відбірковою комісією. Раніше японські ЗМІ повідомляли, що ймовірним головою стане колишній голова японської футбольної асоціації 84-річний Сабуро Кавабучі. Що відомо про Сейко Хашимото 56-річна Сейко Хашимото – колишня спортсменка, олімпійської медалістки з ковзанярського спорту та міністерка Олімпійських ігор. Вона брала участь в семи Олімпійських іграх: чотирьох зимових і трьох літніх. Окрім цього Хашимото є членом правлячої Ліберально-демократичної партії прем'єр-міністра Есіхіде суги та працює у верхній палаті парламенту Японії з 1995 року. Попередній голова організаційного комітету Олімпійських ігор в Токіо Йосіро Морі пішов у відставку через сексистські висловлювання, які спричинили міжнародний скандал. Скандал в Японії вибухнув через заяву Морі про те, що засідання за участі жінок занадто затягуються, тому що вони ""забагато говорять"". Міжнародний олімпійський комітет назвав такі висловлювання ""абсолютно неприпустимими"". Що відомо Олімпіада-2020 була перенесена на рік у березні 2020 року через пандемію коронавірусу. За планом Ігри мають розпочати 23 липня 2021 року. МОК неодноразово заявляв, що плану ""Б"" немає: Олімпіада пройде або в 2021 році, або не відбудеться взагалі."
"2021-02-17","https://suspilne.media/106006-comu-v-ukraini-neobhidni-pokaranna-za-seksizm-poasnue-pravozahisnica/","Чому в Україні необхідно вводити покарання за сексизм. Пояснює правозахисниця","У Верховній раді зареєстровано кілька законопроєктів, що дають визначення поняттю ""сексизм"" і призначають покарання за його прояви. Виконавча директорка Центру громадянських свобод Олександра Романцова в ефірі Українського радіо пояснила, чому сексизм у політиці знаходиться “поза межами добра і зла” та як вплине на українське суспільство призначення покарання за нього. На думку правозахисниці, неправильне розуміння суті сексизму укорінено в сучасній українській культурі. ""На жаль, у нас в культурі, є розуміння, що ми маємо право оцінки соціального становища, родинного становища, вигляду людини. Насправді – ні! Не маємо! Кожен чоловік, жінка, дитина, старша людина, не має страждати через оцінки оточуючих, а тим більш, через якусь свою характеристику – соціального статусу, віку, статі – не має бути обмежена в можливості"", – зазначає Романцова. Особливо гостро проблема стоїть під час публічних виступів політиків. ""Парламентарі та державні діячі, які публічно висловлюються, мають зважати на те, що вони є прикладом для суспільства, адже політика стосується кожного громадянина України. Тому люди, які є політиками, мають пам’ятати що сексизм та класизм взагалі недозволені – вони за межами добра та зла”, – підкреслила правозахисниця. На думку експертки, обговорення сексизму після нещодавнього конфліктуПід час ефіру Арестович звинуватив ""Європейську солідарність"" у деморалізації українських військових та підриві національної безпеки та порівняв їх дискусії з ""жіночими гуртожитками"" нардепки від ""ЄС"" Ірини Геращенко і спікером української делегації в ТКГ Олексієм Арестовичем під час ток-шоу, призвело до ""цікавого"" ефекту: навіть ті нардепи, які не звертали увагу на сексизм, допоки не отримали звинувачень у ньому, виступили із законодавчою ініціативою. “Той же Олександр Корнієнко став одним зі співавторів законів. Але такі депутати як, наприклад, Марина Бардіна, постійно працюють з цією темою. Зараз є два законопроєкт – один вводить поняття і розуміння, що таке сексизм, а другий дає можливість адміністративно реагувати на такі порушення на рівні штрафу”, – пояснила правозахисниця. Завдяки подібним законодавчим ініціативам люди мають розуміти, що сексизм заважає розвитку суспільства, вважає Романцова. ""Це питання і до освітньої політики...Коли в тебе з дитинства є бачення, що цінність від людини, професіонала, не залежить від статі, то це і призводить до того, що такі суспільства як скандинавське значно ефективніші, зокрема, і в економічній сфері”, – розмірковує Олександра Романцова. Що відомо Група народних обраниць планує зареєструвати у Верховній Раді альтернативний законопроєкт щодо протидії проявам сексизму на додаток до двох документів, що були зареєстровані у парламенті раніше. Верховна рада не підтримала усунення від участі у п'яти пленарних засіданнях народного депутата Сергія Рудика з групи ""За майбутнє"" попри його сексистські висловлювання щодо своїх колежанок."
"2021-02-17","https://suspilne.media/105777-nardep-rudik-uniknuv-pokaranna-za-seksizm/","Рада вирішила не карати депутата Рудика за сексизм","Верховна рада не підтримала усунення від участі у п'яти пленарних засіданнях народного депутата Сергія Рудика з групи ""За майбутнє"" попри його сексистські висловлювання щодо своїх колежанок. Так, регламентний комітет Ради запропонував парламенту усунути Рудика від участі у засіданнях, однак Рада відмовилася це зробити. На підтримку рішення проголосували лише 195 депутатів з мінімально необхідних 226. ""Регламентний комітет прийняв рішення ухвалити висновок про висловлювання народного депутата Рудика і рекомендувати парламенту без обговорення прийняти рішення про позбавлення Рудика права брати участь у п'яти пленарних засіданнях парламенту і довести таке рішення до виборців через газету Голос України"", — заявив голова комітету з питань регламенту Сергій Кальченко (""Слуга народу""). Проте парламентарі не підтримали пропозицію комітету, тож Рудик продовжить брати участь у засіданнях. На засіданні 28 січня Рудик заявив, що депутатка VIII скликання Ірина Сисоєнко ""дупля не різала у медицині"". Також він прокоментував виступ депутатки від ""Слуги народу"" Мар’яни Безуглої про законопроєкт щодо реформи СБУ, висловивши подив через те, що вона закликала проголосувати за один із законопроєктів, пов’язаних зі скороченням штату працівників Служби безпеки. Зокрема, у нардепа виникли сумніви щодо компетентності Безуглої в цьому питанні. ""Я не краще розумію систему, але мене дивує, як і кожного в цьому залі, як дівчинка, якій 32 роки, яка працювала в системі охорони здоров’я, та ні дня, сподіваюсь, не працювала у цій структурі, закликає нас проголосувати за один з дуже важливих документів, які можуть багато чого змінити"", – зазначив під час виступу Рудик. Під час обговорення 17 лютого Рудик сказав, що ""непрофесіоналізм, нефаховість та невігластво не мають статі"". Останні випадки сексизму в публічному просторі 16 лютого радник голови Офісу президента і спікер української делегації у Тристоронньої контактній групі Олексій Арестович дозволив собі сексистські висловлювання щодо депутатки Ірини Геращенко в ефірі ""Свободи слова"" на ICTV. Так, під час обговорення питань щодо війни на Донбасі, Арестович сказав Геращенко, що у контексті дискусії з владою ""Євросолідарність"" ""опустилась до рівня жіночого гуртожитку ПТУ"". ""Неприємним елементом дискусії став сексистський випад на адресу ""жінок, які проживають у гуртожитках"" спрямований Ірині Геращенко. Сексистські висловлювання не повинні мати місце, хай якими палкими не були дискусії"", — написала віцепрем'єрка з питань євроінтеграції Ольга Стефанішина у своєму Facebook. Згодом Арестович в іронічній формі ""вибачився"" за свої слова. Що відомо ООН заявила, що через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу."
"2021-02-16","https://suspilne.media/105386-svitovu-organizaciu-torgivli-vperse-ocolila-zinka/","Світову організацію торгівлі вперше очолила жінка","Представниця з Нігерії Нгозі Оконджо-Івеала очолила Світову організацію торгівлі. ""Нгозі Оконджо-Івеала з Нігерії стала новою очільницею СОТ"", – йдеться у повідомленні організації у Twitter. Згідно з ним, Оконджо-Івеала стала не лише першою жінкою, а й першою представницею Африки, яка очолила СОТ. Її перша каденція на чолі організації розпочнеться з 1 березня цього року. 66-річна Оконджо-Івеала є нігерійською економісткою, експерткою з міжнародного розвитку. Вона засідає у правліннях Стандартного зафрахтованого банку, Twitter, Глобального альянсу з вакцин та імунізації (GAVI) та Африканської спроможності ризикувати (ARC) Раніше Оконджо-Івеала провела 25-річну кар'єру в Світовому банку на посаді економіста з розвитку. Вона також два рази обіймала посаду міністерки фінансів Нігерії (2003—2006, 2011—2015). Що відомо 19 серпня 2020 року світова організація торгівлі заявила про найбільше падіння рівня глобальної торгівлі у другому кварталі поточного року, зазначивши, що попередні дані третього кварталу свідчать про її часткове зростання. Журнал Forbes опублікував список зі 100 найвпливовіших жінок світу, який вкотре очолила канцлерка Німеччини Ангела Меркель. Читайте також Як пандемія змінить світову економіку, освіту і соціальну сферу. Розповідає експерт"
"2021-02-11","https://suspilne.media/104254-komitet-radi-rekomenduvav-vidstoroniti-vid-zasidan-nardepa-za-seksizm-golos/","Комітет Ради рекомендував відсторонити нардепа від п’яти засідань за сексизм","Регламентний комітет Верховної ради після скарги та виступу народної депутатки ""Голосу"" Інни Совсун рекомендував відсторонити на 5 пленарних засідань депутата Сергія Рудика через його сексистські коментарі. Сам Рудик не бачить образи у своїх словах. Цю інформацію Суспільному підтвердив голова комітету Ради з питань регламенту, депутатської етики та організації роботи Верховної ради України Сергій Кальченко. ""Дійсно, вчора (10 лютого – ред.) ми ухвалили рішення рекомендувати Верховній раді позбавити народного депутата Рудика права участі у п’яти засіданнях"", – розповів він. За словами політика, комітет розглянув відповідну заяву, яка була підписана першим заступником голови фракції партії ""Слуга народу"" Олександром Корнієнком, і ще приблизно 50 депутатами від фракції. ""Комітет врахував так само те, що на пленарному засіданні був виступ групи депутатів, і воно саме стосувалося висловлювання народного депутата Рудика стосовно депутата Мар’яни Безуглої, яка була відповідачкою щодо проєкту закону, що стосувався статусу Служби безпеки України"", – зазначив Кальченко. За словами голови комітету, остаточне рішення про тимчасове позбавлення Рудика права відвідувати засідання має ухвалити Верховна рада. Як додав Кальченко, найімовірніше, це станеться наступного пленарного тижня. Сам Сергій Рудик у коментарі Суспільному розповів, що його не інформували про таке рішення регламентного комітету. ""Зараз ""Слуги народу"" намагаються перевести тему, що я називав їхню депутатку дівчиною. Але я не бачу в цьому жодної образи. Ключові слова, які я хотів донести до залу, це слова про некомпетентність і непрофесіоналізм нинішньої влади, яка демонструє такі підходи в дуже багатьох сферах"", – сказав Рудик. У чому звинувачують Рудика Як заявила нардепка та заступниця голови ""Голосу"" Інна Совсун, її партія вимагає покарання члена депутатської групи ""Партія ""За майбутнє"" Сергія Рудика за коментар щодо виступу народної депутатки від ""Слуги народу"" Мар’яни Безуглої про законопроєкт щодо реформи СБУ, повідомляється на сайті партії ""Голос"" ""Пам'ятаєте сексистський виступ депутата Сергія Рудика про «дівчинку 32 років»? Регламентний комітет рекомендує парламенту позбавити його права відвідувати 5 пленарних засідань. Тепер слово за парламентом"", – зазначила Совсун. Тоді у коментарі Рудик висловив подив через те, що Безугла закликала проголосувати за один із законопроєктів, пов’язаних зі скороченням штату працівників Служби безпеки. Зокрема, у нардепа виникли сумніви щодо компетентності Безуглої в цьому питанні. ""Я не краще розумію систему, ніж три генерали, на яких посилався щойно пан Кожем’яка. Але мене дивує, як і кожного в цьому залі, як дівчинка, якій 32 роки, яка працювала в системі охорони здоров’я, та ні дня, сподіваюсь, не працювала у цій структурі, закликає нас проголосувати за один з дуже важливих документів, які можуть багато чого змінити"", – зазначив під час виступу Рудик. За словами Совсун, прецедент із Рудиком важливий для того, щоб ""зафіксувати нову суспільну угоду в стінах парламенту"", а також ""припинити транслювати печерний сексизм на всю країну"". ""Сексистські зауваження та неповага до жінок — неприйнятні ні у Верховній Раді, ні поза нею. Тепер рішення — за депутатами Верховної Ради. Саме вони покажуть, чи толерує парламент будь-яку дискримінацію, зокрема жінок"", – йдеться у повідомленні ""Голосу""."
"2021-01-30","https://suspilne.media/100447-stopseksizm-ci-uhvalit-rada-strafi-za-znevagu-do-stati/","Стопсексизм. Чи запровадить Рада штрафи за зневагу до статі","У Верховній раді зареєстрували два законопроєкти, які запроваджують штрафи за прояви сексизму. Автори пропонують штрафувати за перше таке правопорушення до 340 гривень, а за друге порушнику загрожує штраф до 680 гривень або ж арешт на п’ятнадцять діб. Що передбачають законопроєкти, як в Україні борються з сексизмом, хто може стати його жертвою та що в цьому разі рекомендують психологи, дізнавалося Суспільне. Сексизм в Україні Один з останніх на часі резонансних випадків сексизму стався у Чернігівській області. Підполковник збройних сил України Ольга Деркач, яка вже понад 10 років працює в обласному військкоматі, нещодавно відкрито заявила про домагання з боку обласного військового комісара Олександра Криворучка. За її словами, комісар так ставиться не лише до неї, а й до всіх жінок. ""Не раз чула від нього, що жінки створені лише для задоволення бажань чоловіків. Споживацьке таке ставлення до жінок зневажливе. Коли зранку приходиш документи підписувати, наприклад, і голова болить, то він каже, це все від того, що недо... в сексуальному плані. Був випадок, коли при сторонніх людях по сідницях ляпнув"", — каже Ольга Деркач. Події розвивалися поступово, каже Ольга. Розпочалося все у 2016 році. В Чернігівському обласному військкоматі жінка працює з 2009-го. Помічала, що військовий комісар подібним чином ставиться і до інших жінок в частині, в колективі це обговорювали. Після відмов керівнику, вона почала відчувати погіршення ставлення до неї. Після скарги Ольги у військовій частині розпочалися перевірки. Натомість комісар усе заперечує і готує позов до суду за наклеп. Тим часом у поліції внесли матеріали справи до Єдиного реєстру досудових розслідувань. Про сексизм стосовно чоловіків Суспільному розповів кропивничанин Андрій Глухий. Чоловік уже кілька років працює в салоні краси майстром манікюру разом зі своєю дружиною. Клієнтки попервах ставилися до нового працівника з недовірою, а їхні чоловіки навіть ревнували до нього. ""Спочатку жартували, ""підколювали"" постійно, але згодом, коли зрозуміли, що я займаюся цим професійно, а не граюся почали ставитися з повагою"", - розповідає Андрій Глухий. Професійна психологиня Світлана Арефнія вважає, що Ольга вчинила правильно і радить жінкам зупиняти сексистські дії на перших етапах. ""Якщо ж цього не зробити, людина може отримати психологічні, а інколи й фізичні травми"", — наголосила психологиня. На її думку, це питання давно вже слід врегулювати на законодавчому рівні: ""Щоб сексизму не було, або принаймні стало менше, це питання має контролюватися на рівні держави"". Про що нові закони У проєкті нещодавно зареєстрованого закону №4598 вводиться поняття “сексизм”. Під цей термін, згідно з документом, підпадають будь-які дії, жест чи візуальні прояви, ""в основі яких лежить ідея, що людина, або група людей є гіршою через свою стать"". Другий законопроєкт №4599 передбачає адміністративну відповідальність за прояви сексизму. Якщо людина скоює таке правопорушення вперше, їй доведеться заплатити від 170 до 340 гривень або ж відбути адміністративний арешт до семи діб. Якщо сексистські дії повторюються, штраф зростає до 680 гривень, арештувати порушника можуть на п’ятнадцять діб. АР За словами одного з авторів законопроєктів Олександра Качури, найближчим часом у сесійній залі парламенту документи не розглядатимуть, оскільки є й інші закони, які зараз важливіші для України. Хоча і ці законопроєкти називає необхідними та припускає, що ухвалять їх до кінця року. ""Для прикладу, нещодавно я бачив, як у рекламі був розміщений один з інтернет-провайдерів. Модель там була - оголена дівчина. Далі йде надпис, я дала твоєму сусіду вдвічі дешевший інтернет. Це недопустимо. Тобто це і є прояв сексизму, за який будуть нести відповідальність порушники"", - зазначив він. Законопроєкт планують підтримати й інші фракції. Так, нардепка ""Голосу"" Кіра Рудик каже, що її партія голосуватиме за законопроєкт. Вона вважає, що із сексизмом Україні варто боротися на рівні держави, тому що його прояви дуже часті. ""Я пам’ятаю, як купила своє перше авто. Я дуже довго збирала на нього кошти, і все одно трохи довелося взяти у кредит. Була на десятому небі від щастя, що не довелося просити допомоги, а все зробила сама. Однак я пам’ятаю, як тоді ж працівник парковки натякнув, що знає, яким чином я на неї заробила. І це мене дуже образило"", - згадує депутатка. АР Крім того, наступного тижня група народних обраниць планує зареєструвати в парламенті альтернативний законопроєкт щодо протидії сексизму. Як повідомила Суспільному голова комітету парламенту з питань інтеграції з ЄС, членкиня партії ""Європейська солідарність"" Іванна Климпуш-Цинцадзе, у документі буде уточнена термінологія відповідно до міжнародної практики. Щодо законопроєкту авторства Качури, то, на її думку, він ""трішки топірно зроблений і може викликати, спротив, нерозуміння та несприйняття"". ""Тому, як на мене, потрібно чітко прописати відповідальність, переписати Кодекс про адмінвідповідальність та запропонувати рішення, які б працювали як у судовій практиці, так і практиці звернень громадян"", – зазначила співавторка альтернативного документу. Як боротися Психологиня Світлана Арефнія вважає, що в Україні цькування через стать значно поширеніші, ніж, наприклад, у Європі чи Америці, насамперед тому, що люди повільно позбуваються стереотипів. “Це питання соціального виховання, тобто, наскільки суспільство готове приймати щось нове. Наскільки людям зрозуміло, що це погано, що так не можна поводитися. І третє - це мікросистема - це виховання в сім'ї"", - зазначила психологиня. Крім цього, за словами Арефнії, у людей може з тих чи інших причин сформуватися вороже ставлення до протилежної або й до своєї статі. У вісімдесяти відсотках випадків від сексизму потерпають саме жінки, причому найчастіше прояви дискримінації за статтю проявляються на роботі. Наприклад, коли жінка працює у сфері, де раніше були тільки чоловіки, як-от військова галузь чи політика. І навпаки, коли чоловіки переходять на професії, які вважалися жіночими. Климпуш-Цинцадзе також вважає, що прояви сексизму досить поширені в Україні. ""На жаль, сексизм є присутнім у нашому суспільстві. Він виражається у різних проявах, зокрема у професійній діяльності, в особистих взаєминах, в тому числі в родинах. Тому я вважаю, що ми як суспільство, маємо на це реагувати, і як законодавці запропонувати формулу, за якою це перестане бути прийнятним у суспільстві"", — вважає народна обраниця. Читайте також Домагання на роботі. Хто страждає більше та як захистити свою гідність і права"
"2021-01-29","https://suspilne.media/100476-prasuvanna-i-pribiranna-ak-urad-britanii-potrapiv-u-skandal-cerez-seksistsku-reklamu/","Прасування і прибирання. Як уряд Британії потрапив у скандал через сексистську рекламу","Уряд Великої Британії видалив сексистську соціальну рекламу із закликом залишатися вдома через пандемію COVID-19 після хвилі критики. Як повідомляє Fox News, у рекламі були зображені внутрішні приміщення чотирьох будинків, у трьох з яких жінки й дівчата прасували, підмітали, навчалися, малювали, тоді як у четвертому будинку чоловік відпочивав на дивані з дружиною і донькою. Кілька членів британського парламенту висловилися проти агітаційного плаката, назвавши його ""безглуздим"" і заявивши, що уряд має ""проблеми з жінками"". ""Безглуздо, якщо навіть це було вигадано в наші дні!"" — написав депутат від лейбористів Сем Таррі у Twitter. ""Хтось підписав це"", — обурилася у коментарі BBC депутатка-консерваторка Керолайн Нокс. ""Той факт, що ця реклама колись була схвалена, говорить багато про що! Лише після всього обурення уряд вирішив, що реклама ""не зображає точку зору уряду"". Нам досі потрібно обговорювати, чи є в уряду Великобританії проблеми з жінками?!"", — написала депутатка від лейбористів Алекс Дейвс-Джонс у Twitter. ""За кілька днів після того, як канцлер похвалив мам за те, що вони дбали про дітей під час пандемії, ось урядова графіка, яка ставить жінок ""на їх місце"", — написала депутатка від лейбористської партії й головна секретарка Міністерства фінансів Бріджит Філліпсон у Twitter. ""Виявляється, сексизм 1950-х теж швидко поширюється"", — пожартувала депутатка від лейбористів Іветт Купер. BBC зазначило, що реклама розповсюджувалася у соцільних мережах під гаслом: ""Залишатися вдома. Рятувати життя"". Вона швидко стала вірусною, її критикували, і уряд заявив, що реклама ""не відображає"" його ""поглядів на жінок"". Ексдиректорка журналу Sunday Times Style Magazine Лоррейн Кенді поцікавилася в Instagram в уряду, ""хіба немає у нього розумних жінок, які б давали поради з таких питань?"". Що відомо Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Аналітики британського товариства Фосетта заявили, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу."
"2021-01-27","https://suspilne.media/88656-vladu-pariza-ostrafuvali-za-priznacenna-nadto-bagatoh-zinok-na-kerivni-posadi/","У Франції скасували штраф мерії Парижа за призначення занадто багатьох жінок на керівні посади","Міністрерка державної служби Франції Амелі де Моншален оголосила про скасування адміністративного штрафу меру Парижа Анні Ідальго у понад 90 тисяч євро. У грудні міністерство звинуватило її у порушенні закону про гендерну рівність через те, що вона призначила занадто багатьох жінок на керівні посади. Як пише Le Figaro, міністерка повідомила меру про те, що ""цей штраф не підлягає оплаті"", і закликала її ""направити ці кошти на підтримку цієї позитивної динаміки"" (збільшення кількості жінок на керівних посадах - ред.). ""Якщо не буде волюнтаризму і непохитної рішучості, ми не зможемо пробити цю скляну стелю. Ми повинні надати жінкам набагато більше можливостей для отримання доступу до відповідальних посад"", – заявив мер Парижа Анн Ідальго. Що сталося У 2018 році мер Парижа Анна Ідальго призначила керівницями одинадцять жінок, а п'ятьох чоловіків — керівниками, що порушило національний закон від 2013 року, покликаний забезпечити гендерну рівність у сфері зайнятості. Через це у грудні 2020 року Міністерство державної служби Франції оштрафувало владу Парижа на 90 тисяч євро за кадрові рішення. ""Я рада повідомити, що ми були оштрафовані"", — сказала Ідальго. Згідно з правилами, на представників однієї статі повинні були доводитися не понад 60% нових призначень на держслужбі. У ході рішень Ідальго 69% робочих місць дісталося жінкам. ""Управління мерії раптово стало занадто феміністським. Цей штраф явно абсурдний, несправедливий, безвідповідальний і небезпечний"", — сказала Ідальго на засіданні місцевої ради. Вона підкреслила, що у Франції досі рідко призначають жінок на керівні посади і необхідно прискорювати процес у досягненні гендерної рівності. Міністерка державної служби Франції Амелі де Моншален відповіла у Twitter, вказавши, що закон був змінений з 2018 року. У 201-му були скасовані штрафи за призначення на нові робочі місця занадто великої кількості жінок або занадто великої кількості чоловіків, якщо це не вплинуло на загальний гендерний баланс. Вона запросила пані Ідальго обговорити, як просувати жінок на державній службі, і сказала, що штраф піде на ""конкретні дії"". Що відомо Переможець президентських виборів у США Джозеф Байден призначить головою своєї пресслужби колишню офіційну представницю Держдепу Дженніфер Псакі. Крім того, інші ключові посади у пресслужбі отримають ще 7 жінок. Французька поліція розпочала розслідування через напад на жінку у Страсбурзі. Постраждала заявила, що на неї напали серед білого дня за носіння спідниці. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Міністерство юстиції Німеччини спричинило ""мовний скандал"", опублікувавши проєкт закону, в якому використовувалися тільки жіночі закінчення."
"2021-01-11","https://suspilne.media/95040-papa-rimskij-dozvoliv-zinkam-citati-liturgii/","Папа Римський дозволив жінкам читати літургії","Папа Римський Франциск випустив декрет, який розширює права жінок брати участь у церковних богослужіннях, зокрема, читати літургії та служити при вівтарі. Як повідомляє Vatican News, у такий спосіб Папа Франциск узаконив процеси, які протягом тривалого часу вже відбуваються у багатьох церквах по всьому світу. Після внесення змін до Кодексу канонічного права Папа позбавив канонічне духовенство можливості завадити жінкам виконувати ці ролі. ""Рішення надати жінкам ці посади, які передбачають стабільність, суспільне визнання і повноваження єпископа, робить участь усіх у євангелізації ефективнішим"", – йдеться в указі. Відтепер новий указ постановляє, що миряни, які мають достатній вік і кваліфікацію, встановлені декретом конференції єпископів, можуть бути прийняті на постійній основі через приписаний літургійний обряд на посаду проповідника і служителя. Папа Франциск зазначив, що ухвалив декрет під назвою Spiritus Domini після тривалих теологічних дискусій та порадившись із католицькими єпископами з усього світу. Багато з них наполягали, що це – необхідний захід, який відповідає ""вимогам часу"". Що відомо Папа Римський Франциск засудив протести у Вашингтоні 6 січня, які призвели до загибелі людей. Він вважає, що заворушники діють ""проти демократії та спільного добра"". Папа Римський закликав громадян вакцинуватися від коронавірусу, щоб захистити себе та навколишніх людей. Раніше Папа Франциск у новорічній молитві закликав вірян приділяти увагу піклуванню про інших в умовах пандемії COVID-19."
"2021-01-06","https://suspilne.media/94107-sud-u-pakistani-viznav-nezakonnou-perevirku-zgvaltovanih-zinok-na-nezajmanist/","Суд у Пакистані визнав незаконною перевірку зґвалтованих жінок на незайманість","Суд у Пакистані оголосив незаконною практику перевірки на незайманість жінок, які пережили зґвалтування. Таке рішення є безпрецедентним для мусульманської країни. Як пише The Guardian, суддя Високого суду ЛахораЛахор — друге за величиною місто Пакистану, столиця провінції Пенджаб. Айеша Малик сказала, що ""принизлива"" практика використовувалася, щоб відвернути увагу від акту сексуального насильства і викликати підозри у недоброчесності жінок, яких зґвалтували. Рішення було ухвалене 4 січня. Згідно з ним, тест на невинність не має законної підстави і ""ображає особисту гідність жінки-жертви"". ""Тестування на незайманість дуже інвазивнеІнвазивна процедура — медична процедура, пов'язана з проникненням через природні зовнішні бар'єри організму (шкіра, слизові оболонки)., не вимагає наукових або медичних вимог, але проводиться у випадках сексуального насильства. Це принизлива практика, яка використовується, щоб викликати підозру щодо жертви, на відміну від зосередження уваги на інциденті сексуального насильства"", — сказала суддя Малик. У звіті ООН за 2018 рік йдеться, що тести на незайманість — сумнівні з медичної точки зору внутрішні обстеження жіночої дівочої пліви — як і раніше проводяться в 20 країнах і можуть проводитися за згодою або без згоди у випадках зґвалтування або коли жінку звинувачують в ""аморальній поведінці"", наприклад, дошлюбному сексі або втечі. Дошлюбний секс залишається в Пакистані злочином для чоловіків і жінок і карається п'ятирічним ув'язненням. ""Вирок є кульмінацією історії активізму і побудований на важкій роботі, яку феміністський рух проводив протягом багатьох десятиліть. Цей тест є частиною широкої структури патріархату, в якій роль жертви залежить від жіночих персонажів і увічнює міф про ""ідеальну жертву"", — сказала виданню адвокатка і правозахисниця Нігхат Дад. Вона додала, що нинішні перешкоди у тому, щоб жінки повідомляли про випадки зґвалтування, ""нездоланні"", але цей історичний вердикт ""матиме велике значення"" у усуненні цих перешкод.. У жовтні 2020 року Human Rights WatchМіжнародна, неурядова, неприбуткова організація, яка займається захистом прав людини у понад 70 країнах світу зі штаб-квартирою у Нью-Йорку, США. заявила, що огляд на незайманість довгий час був рутинною частиною кримінального судочинства в Пакистані і ґрунтувався на припущенні, що жінка, ""привчена до статевих актів"", з меншою ймовірністю піддасться зґвалтуванню. Поліція і прокуратура використовували результати, щоб звинуватити жертв зґвалтування в незаконних статевих зносинах і розглядати їх як злодійок. Читайте також У Пакистані мусульманин одружився з 13-річною дівчинкою. Його заарештували Розбірки з дружинами. У Пакистані ""потрійного"" нареченого прогнали з весілля Уряд Пакистану просить Facebook видаляти ісламофобські пости"
"2020-12-30","https://suspilne.media/92331-argentina-ostatocno-legalizuvala-aborti/","Аргентина остаточно легалізувала аборти","Сенат Аргентини своїм голосуванням остаточно легалізував аборти до 14-го тижня вагітності. Цієї зміни у законодавстві давно домагалися борці за права жінок у переважно католицькій країні. Як повідомляє BBC, сенатори проголосували за законопроєкт після марафону обговорення: 38 було за, 29 проти і один утримався. Досі аборти в Аргентині дозволялися лише в разі зґвалтування або коли здоров'я матері знаходилося під загрозою. Реакція аргентинок на легалізацію абортів. AP Активісти роками виступали за зміну закону. Це рішення було прийнято через два роки після того, як сенатори проголосували проти легалізації абортів. Президент Альберто Фернандес, який підтримав законопроєкт, обіцяв дозвіл на аборти під час своєї передвиборчої кампанії. Реакція аргентинок на легалізацію абортів. AP Під час голосування великі натовпи прихильників та противників абортів зібралися біля будівлі Сенату в столиці Буенос-Айресі. Вони стежили за дебатами на великих екранах, встановлених у будівлі. Коли Сенат підтримав законопроєкт, аргентинці, які виступали на підтримку абортів, плакали від щастя і обіймали один одного. Вони прийшли на акцію у зеленому одязі, який став ознакою їхнього руху у країні. Реакція аргентинок на легалізацію абортів. AP Прихильники абортів сподіваються, що прийняття закону в одній з найбільших і найвпливовіших країн Латинської Америки надихне інші країни наслідувати їхній приклад. Реакція аргентинців на легалізацію абортів. AP Раніше багато аргентинських жінок, які робили аборти, стикалися з судовим переслідуванням. За даними уряду Аргентини, близько 38 тисяч жінок на рік потребували стаціонарного лікування через небезпечні процедури аборту, виконувані таємно і незаконно. За оцінками, з 1983 року тисячі жінок померли після небезпечних абортів. Реакція аргентинців на легалізацію абортів. AP Що відомо Нижня палата парламенту Аргентини 11 грудня своїм голосування зробила крок до легалізації абортів. Очікувалося, що голосування відбудеться до кінця року. У 2018 році Сенат відхилив аналогічний законопроєкт про легалізацію абортів після того, як нижня палата проголосувала за. Читайте також У Польщі десятки тисяч людей вийшли на протест проти заборони абортів Уряд Іспанії хоче дозволити робити аборти підліткам від 16 років без згоди батьків У Мексиці учасниці акції за легалізацію абортів закидали поліцію ""коктейлями Молотова"" У деяких американських штатах заборонили аборти на час карантину. Як це вплинуло на жінок"
"2020-12-11","https://suspilne.media/87480-argentina-zrobila-krok-do-legalizacii-abortiv/","Аргентина зробила крок до легалізації абортів","Нижня палата парламенту Аргентини своїм голосування зробила крок до легалізації абортів. Цієї зміни у законодавстві давно домагаються борці за права жінок у переважно католицькій країні. Як пише BBC, законопроєкт також має пройти верхню палату — Сенат. Очікується, що голосування відбудеться до кінця року. Проєкт закону, який дозволить аборти до 14-го тижня вагітності, запропонував президент країни Альберто Фернандес. Нижня палата ухвалила його після 20-годинного обговорення з 10 грудня до ранку 11 грудня. Очікується, що голосування в Сенаті буде ще більш ""жорстким"": у 2018 році орган відхилив аналогічний законопроєкт про легалізацію абортів після того, як нижня палата проголосувала за. ""Я католик, але я повинен ухвалювати закони для всіх. Це дуже серйозна проблема суспільної охорони здоров'я"", — сказав Фернандес 10 грудня. Акції на підтримку абортів в Аргентині. AP Того ж дня Римсько-католицька церква повторила свою незгоду з абортами, попросивши політиків в Аргентині ""трохи подумати про те, що означає повагу до життя"". ""Ми написали новий розділ у нашій історії. Мене зворушує це колективне досягнення, яке належить кожному, кожній"", — написала натомість міністерка у справах жінок, гендеру та різноманітності Елізабет Гомес Алькорт у Twitter. У Латинській Америці діють одні з найсуворіших законів про аборти в світі. Видання прогнозує, що за голосуванням у країні будуть уважно стежити обидві сторони цього поляризованого питання. Акції на підтримку абортів в Аргентині. AP Під час обговорення противники легалізації абортів й ті, хто підтримують законопроєкт зібралися біля будівлі конгресу в столиці Буенос-Айресі. Мітингарі одягли зелені речі, які символізують рух на підтримку абортів. Коли були оголошені результати голосування, вони вітали один одного і плакали, тоді як противники відповіли розчаруванням. ""Вони не хочуть показувати, що таке аборт. Ось і все"", — сказав один з учасників протесту проти законопроєкту, при якому був хрест і лялька ненародженої дитини з кров'ю. Нині багато аргентинських жінок, які зробили аборт, можуть зіткнутися з судовим переслідуванням. Така процедура є законною лише у разі зґвалтування або якщо здоров'я матері знаходиться під загрозою через вагітність. За даними уряду Аргентини, близько 38 тисяч жінок на рік потребують стаціонарного лікування через небезпечні процедури аборту, виконувані таємно і незаконно. За оцінками, з 1983 року тисячі жінок померли після небезпечних абортів. Читайте також У Польщі десятки тисяч людей вийшли на протест проти заборони абортів Уряд Іспанії хоче дозволити робити аборти підліткам від 16 років без згоди батьків У Мексиці учасниці акції за легалізацію абортів закидали поліцію ""коктейлями Молотова"" У деяких американських штатах заборонили аборти на час карантину. Як це вплинуло на жінок"
"2020-12-08","https://suspilne.media/86523-narostanna-vipadkiv-domasnogo-nasilstva-e-drugou-problemou-pisla-pandemii-denisova/","""Проблема №2 після COVID-19"". Денісова заявляє про зростання випадків домашнього насильства","Уповноважена Верховної ради з прав людини Людмила Денісова заявляє, що зростання випадків домашнього насильства залишається другою проблемою в умовах пандемії COVID-19 після самого вірусу. ""За статистикою і міжнародною практикою, безумовно, в умовах пандемії проблемою №2 після самого вірусу є саме наростання домашнього насильства. З-поміж звернень, які надійшли до уповноваженої з цього приводу, 80% — це саме звернення жінок, 20% — чоловіків"", — заявила Денісова під час форуму ""Домашнє насильство: погляд 360° Виклики. Можливості. Дії"" 8 грудня. За її словами, перш за все звертаються щодо фізичного та психічного насилля, а також щодо економічного та сексуального. Уповноважена передавала звернення до поліції, органів соціального захисту та служб з прав дітей. Читайте також: Кількість випадків домашнього насилля у період карантину залишається високою — експертка Аналіз звернень продемонстрував брак місць, до яких можна звернутися у випадку насильства, хоча кількість таких установ і збільшилася з 1 вересня 2020-го: з 32-х притулків до 34-х. Водночас 7 регіонів України таких притулків взагалі не мають. Денісова зауважила, що аби потрапити до притулку, людина має мати негативний тест на COVID-19, а у ""червоних"" зонах існують транспортні проблеми, тому дістатися установи може бути складно. Уповноважена наголосила, що відносини між органами соціального захисту та органами охорони здоров'я щодо надання медичної та психологічної не відповідають міжнародній практиці. Зокрема постраждалих не інформують про те, що вони можуть отримати допомогу безкоштовно. Крім того, діти в родинах з домашнім насильством майже позбавлені можливості навчатися, оскільки ""кривдник залишає їх без комп'ютера і без можливості отримати освіту"". Читайте також: Він, вона і карантин. Як вимушена ізоляція вплинула на домашнє насильство в Україні Денісова констатувала, що, ""за українським менталітетом"" розголос насильства чоловіка до жінки може ""тягти за собою суспільний осуд"". Однак, за її словами, за 9 місяців 2020 року 42 279 осіб звернулися з приводу домашнього насильства, що вдвічі більше, аніж за 2019 рік. На думку Денісової, це свідчить про підвищення рівня обізнаності громадян. Що відомо Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Уряд доручив міністерствам та іншим центральним органам виконавчої та місцевої влади розглянути можливість створення підрозділів із питань забезпечення рівних прав і можливостей жінок та чоловіків. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу."
"2020-11-26","https://suspilne.media/83245-cerez-pandemiu-koronavirusu-svit-moze-povernutisa-do-gendernih-stereotipiv-50-h-rokiv-oon/","Через пандемію коронавірусу світ може повернутися до гендерних стереотипів 50-х років — ООН","Через пандемію коронавірусу на жінок лягло значно більше хатніх справ та роботи по догляду за дітьми. Це може знищити надбання борців за гендерну рівність за останні 25 років. Про це свідчать дані дослідження ООН Жінки, передає ВВС. В ООН відзначають, що можливості для навчання та роботи можуть бути втрачені, а психологічне та фізичне здоров'я жінок - погіршитися. Як наголошують в ООН, навантаження з догляду за дітьми містить ""реальний ризик повернення до гендерних стереотипів 1950-х років"". ""Все, заради чого ми працювали, на що пішло 25 років, може бути втрачено за рік"", - наголосила заступниця виконавчого директора ООН Жінки Аніта Бхатія. За даними організації до початку пандемії жінки робили втричі більше щоденної неоплачуваної роботи за чоловіків. Тепер ця цифра може збільшитися. ""Якщо раніше цифра була тричі більшою до пандемії, то я запевняю вас, нині цей показник принаймні подвоївся"", – відзначила Бхатія. Так, за даними ООН за вересень у США звільнилися з роботи близько 865 тисяч жінок, тоді як чоловіків - 200 тисяч і ""більшість звільнень можна пояснити тим, що на них ліг тягар догляду, тоді як поруч не було нікого"". В ООН наголосили, що зменшення кількості жінок, які працюють може негативно вплинути не тільки на добробут жінок, а й на їхню економічну незалежність та прогрес. ""Ми спостерігаємо тривожні наслідки, включаючи високий рівень стресу та проблеми з психічним здоров'ям, особливо для жінок, частково через збільшення навантаження"", – відзначив головний статистик ООН Жінки Папа Сек. При цьому, дані показують, що жінки частіше звертаються по допомогу до дочок у хатніх справах, ніж до синів. Неоплачувана робота жінок часто покриває витрати на догляд, який підтримує сім'ї, підтримує економіку та заповнює брак соціальних послуг, але це рідко офіційно визнається роботою. ""Ключовий момент тут - те, що це завжди недооцінювалось та до цього ставились як до такого, про що непотрібно хвилюватися, тому що жодної компенсації не передбачено"", - відзначила Бахтія. В ООН наголосили, що пандемія фактично висвітлила той факт, що неоплачувана робота дійсно стала соціальним фактором захисту для всього світу і ""дала можливість одних виходити на роботу і отримувати дохід при цьому, обмежуючи зростання і можливість працевлаштування для тих жінок, які несуть обов'язки з догляду"". Організація закликала уряди та підприємства визнати наявність такої неоплачуваної роботи та вжити заходів, наприклад, пропонувати додаткові оплачувані відпустки та тримати відкритими центри із догляду за дітьми. Що відомо Аналітики британського товариства Фосетта заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Уряд доручив міністерствам та іншим центральним органам виконавчої та місцевої влади розглянути можливість створення підрозділів із питань забезпечення рівних прав і можливостей жінок та чоловіків. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу."
"2020-11-25","https://suspilne.media/83066-v-ukraini-zareestruvali-ponad-27-tisac-vipadkiv-domasnogo-nasilstva-z-pocatku-roku/","В Україні зареєстрували понад 2,7 тисячі випадків домашнього насильства за рік","Генеральна прокурорка Ірина Венедиктова заявляє, що правоохоронці зареєстрували 2,7 тисяч правопорушень за статтею ""домашнє насильство"" з початку поточного року. ""Гендерно обумовлене насильство набуває загрозливих масштабів. Упродовж поточного року за статтею домашнє насильство (ст. 126-1 КК України) зареєстровано понад 2,7 тисяч правопорушень, минулого року – 1,5 тисячі. У 2020 році 1,7 тисячі проваджень направлено до суду з обвинувальними актами проти 758 торік"", — повідомила Венедіктова на своїй сторінці у Facebook. За її словами, каталізатором цього явища стала також і пандемія COVID-19. ""Унаслідок зростання безробіття, самоізоляції та з інших причин рівень домашнього насильства в країні зріс і проблема нагально потребує вирішення"", — написала генпрокурорка. Читайте також: Він, вона і карантин. Як вимушена ізоляція вплинула на домашнє насильство в Україні Вона підкреслила, що Україна має нарешті ратифікувати Стамбульську Конвенцію про запобігання насильству стосовно жінок і домашньому насильству та боротьбу із цими явищами. Що відомо Згідно з опитування Організації Об'єднаних Націй, 29% українців впевнені, що жінка сама провокує насильство, одягаючись занадто відверто. Президент Володимир Зеленський підписав указ щодо протидії домашньому насильству. Директорка представництва міжнародної організації ""Право на здоров’я"" в Україні Галина Скіпальська каже, що цим указом передбачено повноцінний запуск національнього кол-центру з питань протидії домашньому насильству."
"2020-11-24","https://suspilne.media/82522-ukrainka-uvijsla-do-spisku-najvplivovisih-zinok-roku-bbc/","Українка увійшла до списку найвпливовіших жінок року BBC","Підприємиця українського походження Анастасія Волкова опинилась у списку ста найбільш впливових та надихаючих жінок року за версією BBC. Відповідний рейтинг оприлюднений на сайті BBC. Анастасія Волкова є засновницею агротехнічного стартапу Flurosat, що надає технологічні послуги аграрному бізнесу в різних країнах світу. Компанія допомагає фермерам оцінити стан їхнього врожаю на підставі дослідження мульти- та гіперспектральних знімків та зображень, отриманих за допомогою супутників і дронів. Стартап допомагає виявити фактори стресу, які призводять до зниження врожайності, а також дає відповідні рекомендації фермерам. Що відомо про Анастасію Волкову Анастасія народилася в Україні, де отримала першу технічну освіту, проте у 2015 році вирушила до Австралії у Сідней, де планувала займатися наукою та захистити докторську дисертацію з аеронавтики. Проте, захопившись роботою з дронами, у 2016 році заснувала Flurosat. Нині послугами компанії користується понад тисяча компаній у 15 країнах світу. ""Моя пристрасть - спостереження за Землею, автоматизація та ефективність. Ніщо не розчаровує так, як неефективність, особливо у світовому масштабі. Я вірю, що світ може стати кращим місцем, якщо ми прийматимемо розумніші рішення. Моє захоплення дистанційним зондуванням, на мою думку, зробить революцію в способі управління нашими економіками"", - написала Волкова у своєму профілі у Linkedin. Волкова на фото для австралійського видання ""Create"". 31 грудня 2018 року. createdigital.org.au За даними профілю, вона має три наукові ступені та закінчила докторську дисертацію з автоматичних навігаційних систем. Раніше цього року видання MIT Technology Review, яке видається Массачусетським технологічним інститутом, включило Волкову до списку новаторів віком до 35 років. Окрім того, у 2017 році вона виступила на TedxSydney з лекцією про те, як доставляти добрива з мінімальними втратами та допомагати фермерам. Також у переліку опинились й інші жінки-новатори. Діяльність багатьох з них пов’язана із протидією пандемії COVID-19. Хто ще у топ-100 Голова Космічного агентства ОАЕ Сара Аль-Амірі – міністерка Об’єднаних Арабських Еміратів із передових технологій та голова Космічного агентства країни Сара Аль-Амірі увійшла до списку за участь у марсіанській місії ОАЕ, яка стане першим міжпланетним проєктом серед арабських країн. Очікується, що орбітальний апарат ""Амаль"" (у перекладі з арабської – ""Надія"") здійснить посадку на Марсі у лютому 2021 року та збере дані про клімат червоної планети та її погоду. Вірусологиня Сара Гілберт. Після того, як китайські вчені опублікували генетичні дані про новий коронавірус, Сара і її команда в Оксфорді розпочали роботу над створенням вакцини проти COVID-19. Результати випробувань показують 70% ефективності, але дослідники кажуть, що цифра може досягати 90%, якщо змінити дозування. Сара здобула освіту в галузі мікробіології, біохімії, молекулярної вірусології й вакцинології та з 2014 року займається розробкою вакцин проти нових хвороб. Докторка Лео Йі-Сін керує сучасним Національним центром інфекційних захворювань Сінгапуру, який відповідає за боротьбу зі спалахами інфекційних захворювань. Крім роботи в авангарді боротьби країни з COVID-19, вона протягом десятиліть удосконалювала лікування ВІЛ в Сінгапурі, а також очолювала дослідницькі команди під час багатьох спалахів інфекційних захворювань, включно із SARS. Вона поєднує свої робочі обов'язки з роллю матері трьох дітей. Керівниця лабораторії біології судин та ангіогенезу IRCCS MultiMedica Адріана Альбіні. Вона також очолює Фонд MultiMedica, стала першою італійкою, яку обрали до складу ради директорів Американської асоціації досліджень раку. У ролі президентки Клубу найкращих італійських жінок-вчених вона займається просуванням жінок-дослідників. Також Альбіні є чемпіонкою з фехтування – вона здобула бронзу на чемпіонаті світу серед ветеранів у 2018 році та срібло на змаганнях серед ветеранів Європи у 2015 році. Пардіс Сабеті – професорка Гарвардського університету, Інституту Броуда Массачусетського технологічного інституту і Гарварда, а також Медичного інституту Говарда Хьюза. Вона зробила свій внесок у дослідження геноміки людей та мікробів, теорію інформації, а також у діяльність з нагляду за інфекційними захворюваннями та сприяла розвитку освіти в сільській місцевості у Західній Африці. У 2014 році Сабеті опинилась у команді борців з вірусом Ебола, отримала звання ""Людини року"" журналу Time, а також увійшла до списку 100 найвпливовіших людей за версією того ж видання. Також вона знімається в освітньому відеосеріалі та є солісткою рок-гурту Thousand Days. Докторка із громадської охорони здоров’я Нісрін Альван – науковиця іракського походження з Великобританії, яка досліджує здоров'я і жінок і дітей, приділяючи особливу увагу питанням вагітності. Під час пандемії COVID-19 вона підвищила обізнаність країн про необхідність вимірювання і вирішення не тільки проблем смертності, а й довготривалих захворювань, викликаних вірусом, зокрема. Професорка Дам Елізабет Аніонву є заслуженою професоркою Університету Західного Лондона. Вона вивчає серповидноклітинну анемію і таласемію, а також брала участь у кампанії за відкриття пам’ятнику медсестрі Мері Сікол з Ямайки, яка брала участь у Кримській війні у XIX столітті. Вона була ключовою фігурою у вивченні непропорційного впливу COVID-19 на етнічні меншості Великої Британії. Також до списку увійшли очільниця коаліційного уряду Фінляндії, що складається лише з жінок, Санна Марін, зірка нових фільмів ""Аватар"" і ""Марвел"" Мішель Йео, а також акторка та активістка із боротьби з кліматичними змінами Джейн Фонда. Ефіопська футболістка Лоза Абера Джайнор - два сезони виступала за ""Хавасса Сіті"" в ефіопській прем'єр-лізі серед жінок, протягом цього часу вона стала найкращим бомбардиром клубу. Зараз вона - професійна футболістка та членкиня національної збірної Ефіопії. Худа Абуз - марокканська реперка, яка стала відома завдяки унікальному стилю та ліричним пісням. Вона захищає права жінок та гендерну рівність. Враховуючи те, що марокканська реперська сцена майже повністю належить чоловікам, Абуз вважає свою творчість інструментом змін. Ріна Актер - під час пандемії разом із командою вона забезпечувала близько 400 прийомів їжі на тиждень - включаючи рис, овочі, яйця та м'ясо - працівникам комерційного сексу в Дацці, які опинились без клієнтів і, отже, не мали можливості себе прогодувати. Сама Ріна також раніше працювала у цій сфері."
"2020-11-20","https://suspilne.media/81608-sucasni-zinki-vikom-vid-30-rokiv-mozut-nikoli-ne-vidcuti-rivnoi-oplati-praci-analiz/","Сучасні жінки віком від 30 років можуть ніколи не відчути рівної оплати праці — аналіз","Аналітики британського товариства ФосеттаТовариство Фосетта - членська благодійна організація, яка бореться за права жінок. заявляють, що сучасні жінки віком від 30 років ніколи не відчують рівної оплати праці, якщо прогрес в усуненні гендерного розриву не буде прискорено. Як пише The Guardian, згідно з аналізом, 43% британок, які працюють, а також 50% темношкірих жінок і представниць етнічних меншин, які мають роботу, стурбовані перспективами просування по службі через COVID-19. Серед чоловіків показник такої стурбованості становить 35%. Водночас 34% світлошкірих жінок втратили роботу у Британії через проблеми з доглядом за дітьми. За їхніми словами, такі проблеми у них виникли саме через пандемію. Серед темношкірих жінок і представниць етнічних меншин такий показник становить 44%. Читайте також: ""Домагання на роботі. Хто страждає більше та як захистити свою гідність і права"" Аналітики товариства заявили, що успіхи, досягнуті за 50 років, що минули з моменту ухвалення закону про рівну оплату праці у Британії, були зведені нанівець, і жінки зіткнулися з невизначеним економічним майбутнім, а сектор по догляду за дітьми переживає кризу. Також організація звинуватила британський уряд в ігноруванні потреб сімей при інвестуванні 16 мільярдів фунтів стерлінгів в оборону. За даними Управління національної статистики Британії, середній гендерний розрив в оплаті праці всіх співробітників складає 14,6% у цьому році в порівнянні з 16,3% торік. У березні британський уряд оголосив, що призупинив вимогу до роботодавців повідомляти про різницю в оплаті праці чоловіків і жінок у 2019-2020 роках через пандемію. Місцеві правозахисники заявили, що уряд зобов'язаний надати жінкам право знати, скільки платять їхнім колегам-чоловікам за таку ж працю, яку виконують вони. Вони також назвали ""прогрес"" у рівній оплаті праці за останні три роки ""нікчемним"". Крім того, аналітики помітили високий гендерний розрив не лише у фіксованій зарплатні, яку отримують працівники та працівниці, але й у бонусах та преміях, які надходять на рахунки співробітників різних статей. Представник Управління з питань рівноправності уряду заявив виданню, що уряд ""цілком прихильний"" до забезпечення рівних можливостей на робочому місці. ""Оскільки ми прагнемо об'єднати країну і оговтатися від пандемії, дуже важливо, щоб компанії розробляли гнучкі робочі ініціативи, які мають позитивний вплив на наймання і продуктивність персоналу"", — сказав представник. Що відомо Поблизу Верховної ради облаштували символічний лабіринт, який зображає нелегкий шлях жінок у політику. Уряд доручив міністерствам та іншим центральним органам виконавчої та місцевої влади розглянути можливість створення підрозділів із питань забезпечення рівних прав і можливостей жінок та чоловіків. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу."
"2020-11-05","https://suspilne.media/75267-domaganna-na-roboti-hto-strazdae-bilse-ta-ak-zahistiti-svou-gidnist-i-prava/","Домагання на роботі. Хто страждає більше та як захистити свою гідність і права","Проблема харасментуХарасмент (переслідування, домагання) — форма дискримінації, яка включає будь-яку небажану та настирливу фізичну і словесну поведінку, що ображає або принижує людину або порушує недоторканність її приватного життя. Харасмент складається з повторюваних і наполегливих дій щодо людини, щоб мучити її, знецінювати і підривати її авторитет в очах інших, засмучувати або провокувати реакцію. залишається актуальною в Україні та світі, однак суспільна думка, подекуди, продовжує вважати домагання на роботі винятково жіночою проблемою. Водночас за словами експертів, харасмент жінок по відношенню чоловіків складає п'яту частину від загальної кількості усіх випадків. При цьому спеціалісти наголошують, що домагання до чоловіків є подекуди небезпечнішим явищем як психологічно, так фізично й соціально. Суспільне зібрало історії харасменту від жінок і чоловіків, а також розбиралося, чому залицяння на роботі несуть більшу загрозу саме для перших та як діяти, якщо ви зіткнулися із недоречною увагою від колег, колежанок або керівництва. Історії жінок і чоловіків 27-річний лікар Михайло (ім'я змінено) бере участь у проведенні пластичних операцій, підготовці до них пацієнток і допомозі їм з реабілітацією. ""Це відбувалося на планових операціях. Лікар зустрічається із пацієнткою задля пластичних корекцій грудей, носу, животу, чогось може ще. Ті жінки, які мають серйозні хвороби чи проблеми, — їм не до залицянь. Переважно, це було не якимись словами, швидше руки не туди лізли. Коли я, наприклад, колов, пози приймалися неадекватні. Казали: ""Хлопчику, подивись, що у мене до чого"", — ділиться він. За його словами, такі ситуації виникали з кожною восьмою-десятою пацієнткою й абсолютно різними за соціальним статусом жінками. ""Я на це ніяк не реагував. Я на роботі й виконую своє завдання. Розвертався та йшов. Деякі пізніше дзвонили, кликали на каву, жалілися на життя. Якщо це було у лікарні, я казав, що ""час колоти ліки й лягати спати"". Ще відповідав, що ""є протокол лікування, має бути так, є порядок надання вам допомоги"". Саме так воно і є. На кожну ситуацію є протокол і є наші внутрішні розпорядки, яких ми дотримуємося. Мені було незручно"", — розповів Михайло. Лікарі. Ілюстративне фото: unsplash Михайло зазначає, що якби такі ситуації відбувалися у звичайному житті, він би реагував спокійніше, але на роботі він не може думати про пацієнток у такому світлі. ""Йдеться не про якусь клятву. Робота є робота. Я бачу людей голими, я що, маю до них залицятися? Мені байдуже, я виконую свою роботу. У звичайному житті я про це не згадаю, я навіть морального права не маю це зробити"", — зазначив чоловік. На думку Михайла, на такі вчинки пацієнток штовхав стрес, який вони переживали через наркоз чи самі процедури. Читайте також: ""ООН назвала найсерйознішу проблему світу у сфері прав людини"" 25-річна лікарка Марина (ім'я змінено) розповіла, як на її роботі колега її віку одного разу спитав, чи може він її поцілувати, при тому, що у них ""були звичайні компанійські стосунки"". ""Я сказала ""ні"", він відчепився. Але було неприємно, оскільки людина мені зовсім не імпонувала. Я розповіла це лише подружці на роботі, ми посміялись, і все. Але я була збентежена питанням ""чи можна тебе поцілувати?"", тому що в голові відразу було ""звісно, що ні"" й ""зараз я скажу, що ні, у нас зіпсуються робочі стосунки, а він мені, як колега, потрібен"", — ділиться дівчина. За її словами, урешті чоловік перейшов працювати до іншої клініки й проблема зникла. Також Марина розповіла, що на іншій роботі їй робив компліменти професор літнього віку. ""Він казав: ""Які у вас гарні ніжки"". Наче дрібниця, але напружує"", — розповіла лікарка. Жінка. Ілюстративне фото: pixabay 27-річний Антон (ім'я змінено) працює у шлюбному агентстві, що передбачає як спілкування з клієнтами та клієнтками, так і роботу в офісі, в колективі. ""Незручна"" ситуація, за його словами, виникла у нього саме в офісі. ""До нас прийшла нова співробітниця, старша за мене на чотири роки, і, відчувши теплу дружню атмосферу, почала сідати до мене на руки, лізти обійматися, й все в такому дусі. Я це все припиняв. Ледь відучили"", — поділився чоловік. Він пояснив, що така реакція у нього виникла через те, що ця жінка спочатку ""була йому неприємна, а потім огидна через свою поведінку"". Однак після того, як вона припинила поводитися таким чином, їхня робоча комунікація налагодилася. Читайте також: ""Уряд хоче створити в органах влади підрозділи з гендерної рівності"" 21-річна Вікторія підпрацьовувала на складі електроприладів, коли навчалася в одному з університетів Словаччини. Там вона зіштовхнулася із харасментом від чоловіка, удвічі старшого за неї. ""Він постійно до мене звертався, намагався робити якусь роботу неподалік від мене. Я не звертала уваги, оскільки думала, що це просто збіг. Але мене це почало напружувати, тому я намагалася триматися від нього подалі. Він мені взагалі не подобався і був неприємний"", — розповіла Вікторія. Дівчина розповіла, що цей колега кликав її випити вина, пива чи кави, але вона відмовлялася. За її словами, він був дуже наполегливим і постійно перепитував, чи вона не передумала. ""Я його уникала як могла, а потім там вже не працювала. Він не зробив нічого украй поганого, але якби я відчувала реальну загрозу — ужила б інших заходів"", — додала Вікторія. Чоловік. pravo 25-річний Данило розповів, що 5 років тому працював контент-менеджером у приватній фірмі, однак протримався на цій роботі лише три місяці через керівницю, яка була значно старшою за нього і ""доволі агресивно"" проявляла знаки уваги. ""Спочатку здавалося, що це жарти. Наприклад, коли вона віддавала нам зарплатню, сказала: ""Поцілуй мене у щічку, тоді дам гроші. Я з цього сміявся і не сприймав близько до серця. Однак потім виникла ситуація, коли я зачинявся від неї у кабінеті, вона мене усюди шукала, погрожувала не заплатити, якщо в нас нічого не буде"", — розповів він. За його словами, навіть тоді він не переживав це ""як особисту трагедію"", а лише зрозумів, що на цій роботі залишатися не слід. Чому жінки страждають більше Правозахисниця Валерія Зубатенко вважає, що про харасмент слід говорити більше як про жіночу проблему, хоча від домагань страждають і чоловіки. ""Саме жінки перебувають у ситуації, коли часто не можуть нічого сказати на харасмент, тому що, на жаль, харасмент вважається частиною культури"", — каже експертка. За її словами, у випадках із жінками харасмент може відбуватися зі сторони чоловіків на вищій посаді у той час, коли жінка й без того стикається зі ""скляною стелею"", борючись за те, щоб її сприймали як експертку у своїй справі. Читайте також: ""Я поруч і хочу допомогти. 10 порад як підтримати людину з депресією"" ""Є ще й момент, що доводиться терпіти харасмент, аби, наприклад, не звільнили. У такому становищі набагато складніше сказати ""ні"", коли керівник робить непотрібний комплімент або торкається. Чоловік розуміє, що жінка не вчинятиме жодних агресивних дій. Ситуація, коли чоловік-керівник проявляє агресивну сексуальну агресію у бік жінки, реальніша, ніж та, де жінка наполягатиме на фізичній близькості зі своїм співробітником. Агресія й схильна до насильства поведінка — це те, що закладає чоловіча гендерна соціалізація, а не жіноча"", — пояснює Зубатенко. Експертка додає, що якщо жінка виявляє увагу до чоловіка — у більшості випадків він сприймає це не як порушення кордонів, а підтвердження того, що він бажаний настільки, що жінка переступає свою гендерну, нав'язану суспільством, пасивну роль, і проявляє до нього якийсь інтерес. Тому харасмент, з яким стикаються жінки та харасмент щодо чоловіків порівнювати не можна, каже експертка. Насильство. Pexels Лікар-психотерапевтр Олексій Шевцов вважає, що до хвилювань через залицяння схильні ""більш емоційні чоловіки"" і зазначає, що домагання до них складає п'яту частину від усіх випадків харасменту на роботі в Україні. ""Домагання до чоловіків з боку жінок складає 20%. Від чоловіків до жінок — 80%"", — повідомив Шевцов. Психологиня Центру ""Жіночі перспективи"" та експертка з гендерної політики в кампанії проти сексизму ""Повага"" Марта Чумало підкреслює, що проблема харасменту більше стосується жінок, а не чоловіків, які часто, навпаки, хваляться, якщо жінки залицяються до них роботі. Психологиня підкреслила, що винятки, коли чоловіки страждають від харасменту на роботі, залишаються ""дуже рідкісними"", оскільки ""їхній гендер дає ""зелене"" світло й у такий спосіб вони підтверджують і підсилюють свою маскулінність"". Читайте також: ""Що таке депресія і чому в ній не соромно зізнатися"" Як пережити харасмент і захистити права Експертка Марта Чумало радить жінкам і чоловікам, які потерпають від домагань на роботі, говорити про це із близькими людьми. ""Перша порада для людей, які саме страждають від харасменту, почати про це говорити та прийняти аксіому ""Я не винен/не винна у цьому"". За поведінку людини відповідає саме та людина, яка демонструє свою поведінку, а не об'єкт, якого ця поведінка стосується. Потрібно почати говорити про це з людьми, яким ви довіряєте. Це можуть бути друзі, подруги, близькі люди. Звичайно, добре почати обговорювати це з керівництвом, щоб воно змінило свою політику, унеможлививши такі інциденти на роботі"", — радить Чумало. Психотерапевт Олексій Шевцов радить самостійно обривати домагання особистою розмовою, а у випадку, якщо це не діє, говорити з керівництвом. Водночас якщо людина відчуває домагання від керівника чи керівниці, необхідно повідомити вище керівництво чи власників компанії/фірми. Шевцов також радить не мовчати: відстоювати власні права, радитись з адвокатами. ""Терпіти не можна: треба говорити колегам, керівництву, юристам"", — каже Шевцов. Чоловік. Ілюстративне фото: pixabay Правозахисниця Валерія Зубатенко радить також звертатися до людей, які працюють із кадрами, наприклад, до HR-менеджерів. ""Якщо керівництво не бачить у цьому проблеми та вважає, що боротьба із харасментом не входить до політики фірми чи організації, то має сенс підіймати це як окрему проблему, яка має вирішуватися системно. Така поведінка не повинна вважатися нормою у жодній організації"", — зазначає експертка. Правозахисниця додає, що якщо ці домагання перетинають межу адміністративної чи кримінальної відповідальності, є сенс звертатися до поліції. Також можна звернутися до профспілки, якщо така є, чи записатися на консультацію до будь-якого центру, який працює із правами людини, адже кожна ситуація є індивідуальною."
"2020-10-30","https://suspilne.media/75830-u-polsi-futbolni-fanati-napali-na-ucasnikiv-protesti-proti-zaboroni-abortiv/","У Польщі футбольні фанати напали на учасників протестів проти заборони абортів","Під час протесту проти заборони абортів у польській столиці Варшаві футбольні фанати напали на учасників акції та спостерігачів. Як повідомляє ""Газета Виборча"", футбольні фанати та націоналісти в кількох місцях нападали на учасників та спостерігачів. Так, вони випустили сигнальні ракети по натовпу на Замковій площі та на розв'язі де Голля. Окрім того, у Старому місті вони побили мати двох дітей металевим кийком. Як розповіла постраждала на ім'я Агнешка, вона не планувала брати участі у демонстрації, навіть не заходила всередину колони. АР ""Я бачив, як на Староміської площі зібралося близько сотні високих хлопчиків. Одягнені всі в чорне - штани, куртки, балаклави. Руки обмотували білими пов'язками на рівні ліктів. Це має бути їхньою візитівкою"", - розповіла Агнешка. За словами жінки, чоловіки за деякий час спробували прорватися до натовпу, однак поліція їх швидко розігнала. ""Знадобилося втручання поліції в районі кільцевої розв'язки де Голль та Новий Світ. Виникла агресія між двома групами молодих людей. Кидали різні предмети, здійснювали фізичні напади, застосовували піротехніку"", - повідомила у поліція Варшави в Twitter. Що відомо У Варшаві кілька десятків тисяч людей оголосили ""Марш на Варшаву"" та вийшли протестувати проти рішення Конституційного суду країни, який фактично заборонив аборти. 22 жовтня Конституційний суд Польщі вирішив, що аборти через захворювання чи дефекти розвитку плоду суперечать Конституції країни та запровадив більш жорсткі обмеження на переривання вагітності. Того ж дня поліція Варшави спробувала силою розігнати акції протесту проти заборони абортів. Причиною розгону стала заборона на масові зібрання у столиці через карантинні обмеження. 25 і 26 жовтня польські міста сколихнула нова хвиля протестів проти майже повної заборони абортів у країні. Протестувальники зривали церковні богослужіння, тисячами виходили на вулиці і проголошували свої гасла. У Києві жінки прийшли до стін посольства Польщі, щоб підтримати польських протестувальниць проти заборони абортів."
"2020-10-30","https://suspilne.media/75806-na-varsavu-u-polsi-dekilka-tisac-zinok-vijsli-na-novij-protest-proti-zaboroni-abortiv/","У Польщі десятки тисяч людей вийшли на протест проти заборони абортів. СУСПІЛЬНЕ | ВІДЕОНОВИНИ","У Варшаві кілька десятків тисяч людей оголосили ""Марш на Варшаву"" та вийшли протестувати проти рішення Конституційного суду країни, який фактично заборонив аборти. Ввечері 30 жовтня демонстранти зібралися відразу у трьох точках польської столиці - перед канцелярією прем'єр-міністра, на Замковій площі та площі Завіши, яка ""найближча до вогнища зла - резиденції ПіС (Право і справедливість - ред)"". Учасники скандують ""З нас досить"" , несуть транспаранти з різними антиурядовими гаслами і гаслами на підтримку абортів. Анна Тульєва / Суспільне ""Всі, люди з усіх соціальних груп, просто вийшли на вулиці. І вони кричать, і вони дуже злі. Вони хочуть реальних змін"", - розповів Суспільному один із учасників акції. АР Серед них ""Я думаю, я відчуваю, я вирішую"", ""Нехай помре злочинний режим"", ""Не вирішуйте за мене"", ""Вільний вибір"", ""Жінки - жінкам, ПіС- пісуарам», ""Дайте свободу жінкам"" та ""Дівчата просто хочуть мати основні права"". АР Читайте також: Перекриті дороги і сутички у Сеймі. У Польщі посилилися протести через заборону абортів Поліцейські спостерігають за ходом протесту з вертольоту. Наразі була тільки одна провокація, коли кілька футбольних фанатів кинули петарди в натовп. Про постраждалих не повідомляється. Як зазначають в поліції ""Відбуваються перші арешти"", передає polsatnews.pl. Відео Анни Тульєвої, Суспільне Що відомо 22 жовтня Конституційний суд Польщі вирішив, що аборти через захворювання чи дефекти розвитку плоду суперечать Конституції країни та запровадив більш жорсткі обмеження на переривання вагітності. Того ж дня поліція Варшави спробувала силою розігнати акції протесту проти заборони абортів. Причиною розгону стала заборона на масові зібрання у столиці через карантинні обмеження. 25 і 26 жовтня польські міста сколихнула нова хвиля протестів проти майже повної заборони абортів у країні. Протестувальники зривали церковні богослужіння, тисячами виходили на вулиці і проголошували свої гасла. У Києві жінки прийшли до стін посольства Польщі, щоб підтримати польських протестувальниць проти заборони абортів."
"2020-10-14","https://suspilne.media/71012-premerka-finlandii-znalasa-dla-zurnalu-u-pidzaku-na-gole-tilo-ta-opinilasa-u-centri-skandalu/","Прем'єрка Фінляндії знялася для журналу у піджаку на голе тіло та опинилася у центрі скандалу","У Фінляндії почалася дискусія навколо ненависті щодо жінок після того, як прем'єр-міністерка Санна Марін знялася у фотосесії для глянцевого журналу у піджаку, вдягнутому на голе тіло. Автором зйомки виступив фотограф Йонас Лундквіст (Jonas Lundqvist). Публікація набрала 22 тисячі вподобань і викликала суперечки серед читачів журналу, передає місцеве видання Yle. Так, частина підписників заявили, що людина, яка працює на такій посаді не може фотографуватися у подібному вбранні. Натомість інші жінки заявили, що аналогічні фотографії не викликають критики, якщо на них чоловіки. Також вони запустили Instagram-флешмоб ""I am with Sanna"": учасниці також зробили серію фото у піджаках та куртках на голоцене тіло та позували так само як прем'єрка. У соцмережі з'явилося вже більше 600 фото із хештегом #imwithsanna. Частина публікацій також супроводжується дописами про недопустимість ненависті щодо жінок."
"2020-10-13","https://suspilne.media/70800-u-nimeccini-spalahnuv-movnij-skandal-cerez-zakon-napisanij-feminitivami/","У Німеччині спалахнув мовний скандал через закон, написаний фемінітивами","Міністерство юстиції Німеччини спричинило ""мовний скандал"", опублікувавши проєкт закону в якому використовувалися тільки жіночі закінчення. Про це повідомляє The Guardian. У юридичних текстах Німеччини, як правило, використовується чоловічий рід таких слів, як ""працівник"" або ""орендодавець"", щоб позначати як чоловіків, так і жінок. Втім, борці з гендерною дискримінацією роками наголошують, що використання чоловічого роду виключає жінок із законодавства або створюється враження, що вони менш важливі. Як наслідок, у законопроєкті, підготовленому міністром юстиції Крістін Ламбрехт про неплатоспроможність та реструктуризацію боргів, були використані виключно такі фемінітиви, як ""працівниця"" та ""роботодавчиня"". Втім, міністерство внутрішніх справ Німеччини повернуло законопроєкт на перегляд через занепокоєння, що ""він може стосуватися лише жінок і буде, найімовірніше, неконституційним"". ""Чоловічий рід слів визнаний людьми як чоловічої, так і жіночої статі, тоді як жіночий ще не визнаний лінгвістично таким, що стосується осіб як жіночої, так чоловічої статі"", – повідомили в німецькому МВС. Вольфганг Штайгер, секретар економічної ради правлячої німецької партії ХДС, заявив, що у світі бізнесу немає часу на такі ""виверти"". ""Час для прийняття реформованого закону про неплатоспроможність закінчується, але міністерство юстиції не сприймає справу серйозно"", – сказав Штайгер в інтерв'ю газеті ""Augsburger Allgemeine"". Міністерство юстиції ФРН погодилося переглянути проєкт закону, але наголосило, що законопроєкти повинні ""виражати гендерну рівність у мові"". Що відомо Французька поліція почала розслідування через напад на жінку у Страсбурзі. Постраждала заявила, що на неї напали серед білого дня за носіння спідниці. 25 серпня Міністерство розвитку економіки, торгівлі та сільського господарства України дозволило використовувати фемінітиви у класифікаторі професій. Уряд доручив міністерствам та іншим центральним органам виконавчої та місцевої влади розглянути можливість створення підрозділів із питань забезпечення рівних прав і можливостей жінок та чоловіків."
"2020-10-13","https://suspilne.media/70578-u-banglades-zaprovadzuut-smertnu-karu-za-zgvaltuvanna-comu-ce-ne-vratue-zinok-vid-nasilstva/","Бангладеш запроваджує смертну кару за зґвалтування. Чому це не врятує жінок від насильства","Бангладеш збирається дозволити страту для засуджених ґвалтівників після кількох тижнів протестів проти сексуального насильства в країні. Уряд вже ухвалив рішення і документ лише залишається підписати президенту. Однак правозахисники підкреслюють: проблема не в покаранні за зґвалтування, а в тому, що такі справи вкрай складно довести до суду в азійській країні через упередженість до жінок і невміння правоохоронних органів працювати зі справами гендерного насильства. З чого все почалося 5 жовтня сотні бангладешців вийшли на протести після оприлюднення відеоролику, на якому видно, як кілька чоловіків роздягаються і нападають на жінку зі спільноти у південному районі країни Ноакхалі. Кліп поширився у соціальних мережах, привернувши увагу активістів, які заявили, що лише крихітний відсоток жертв сексуального насильства може сподіватися на справедливість у Бангладеш. Водночас уряд досі не ухвалив давно обіцяних законів про сексуальні домагання і захист свідків. Жінки країни не мають адекватного доступу до психосоціальних послуг, коли звертаються за допомогою. Читайте також: ""ООН назвала найсерйознішу проблему світу у сфері прав людини"" Згідно з розслідуванням Національної комісії з прав людини, серед нападників на жертву у Ноакхалі був чоловік, який раніше, нібито, зґвалтував іншу жінку на відео під дулом пістолета. ""Кожного разу, коли жінка заперечувала або відмовлялася, вся його команда погрожувала їй груповим зґвалтуванням"", — сказав директор комісії з розслідування Аль Махмуд Файзула Кабір. Жінка повідомила, що чоловіки фільмували напад, а потім погрожували їй його публікацією понад місяць, вимагаючи у неї гроші і секс. Коли вона відмовилася, вони опублікували відео. Комісії з регулювання електрозв'язку країни не вдалося видалити ролик. Жінка сказала: ""Моє життя вже зруйноване. Я зараз хвилююся про своїх дітей, особливо про дочку"". У цій справі затримали 8 осіб. Протести у Бангладеш. AP За даними місцевої правозахисної організації Ain-o-Salish Kendra, у період з січня по вересень 2020 року у Бангладеш було зареєстровано близько тисячі випадків зґвалтування, з них — 200 групових. Міжнародна правозахисна організація Amnesty International в Бангладеш заявила, що нові ""тривожні кадри демонструють жахливе насильство, якому регулярно піддаються бангладеські жінки"" і закликала до ретельного і неупередженого розслідування. Паралельно розпочалися протести й у сусідній Індії через зґвалтування дівчини-підлітка з касти далітів (або парійЗ санскриту буквально ""пропащий, занепалий"", найменування для найнижчих, позаварнових верств населення Індії. Узагальнене означення для індійських позаварнових каст дітей від неналежних шлюбів.), які є ""недоторканими"", чотирма односельцями з вищої касти. Розвиток протестів Протестувальники закликали до відставки міністра внутрішніх справ Асадуззамана Хана через нездатність уряду розв'язати проблему тривожного зростання сексуального насильства щодо жінок і дівчаток. ""Бангладеським жінкам набридла жалюгідна нездатність уряду боротися з неодноразовими зґвалтуваннями та сексуальними посяганнями. Уряд Бангладеш має, нарешті, виконати свої порожні обіцянки і прислухатися до закликів активістів прийняти істотні заходи у боротьбі з сексуальним насильством і підтримати тих, хто вижив"", — сказала директорка правозахисної організації Human Rights Watch у Південній Азії Мінакші Гангули. Читайте також: ""У Франції троє чоловіків напали на дівчину за те, що вона була у спідниці"" 6 жовтня у столиці Бангладеш Дацці демонстранти вступили у сутичку з поліцією під час маршу до офісу прем'єрки шейха Хасіни Вазед, у результаті чого кілька осіб отримали поранення. Студенти Університету Дакки і деякі протестувальники лівого спрямування скандували ""ганьба Хасін"" і закликали її піти у відставку, що є рідкісним проявом непокори в країні, де відкрита критика уряду є рідкістю. Протести у Бангладеш. AP Бангладеська правозахисна організація опублікувала оновлені дані, за якими 907 жінок або дівчаток були зґвалтовані за 9 місяців 2020 року. Понад 200 з цих випадків насильства були груповими, деякі — смертельними. Більшість з тих жінок, яким вдалося вижити, не повідомляли про напади, тож ці дані не є точними. Також правозахисники зазначили, що ті, хто звертаються до поліції через сексуальне та інше гендерне насильство, часто стикаються з упередженістю і відмовою у порушенні справи. ""Коли жінки приходять до поліції, спочатку поліція їй не вірить. Вони соромлять її. Справа починається з невіри. Поліція часто налаштована негативно. Багато поліцейських не знають, як вести справи про гендерне насильство"", — кажуть правозахисники і юристи. Протести у Бангладеш. AP Смертна кара 12 жовтня уряд Бангладеш заявив, що збирається дозволити страту для засуджених ґвалтівників. Так, він затвердив поправку, яка змінює максимальне покарання для таких громадян з довічного ув'язнення до смерті. Нове положення набуде чинності після його підписання президентом Абдулом Хамідом, що є формальним кроком. ""Без сумніву, закон буде стримувальним фактором для таких сумнозвісних злочинів, тоді як ми одночасно докладемо всіх зусиль для прискорення судового процесу у справах про зґвалтування у відповідних судах"", — сказав міністр юстиції Анісул Хук. Водночас правозахисники наголошують, що уряд має дослухатися до активістів й ухвалити більш конструктивні заходи у боротьбі з насильством, оскільки, за даними Human Rights Watch, у Бангладеш вкрай мало обвинувальних вироків за зґвалтування, тож нове покарання навряд чи отримає широке застосування. Правозахисники знову наголосили, що жертви стикаються з безліччю труднощів у разі повідомлення про сексуальні злочини та порушення судових справ проти ймовірних нападників, тож боротися потрібно, у першу чергу, саме з цим."
"2020-10-09","https://suspilne.media/69812-urad-vzavsa-za-stvorenna-pidrozdiliv-zabezpecenna-rivnih-prav-zinok-ta-colovikiv-v-organah-vladi/","Уряд хоче створити в органах влади підрозділи з гендерної рівності","Уряд доручив міністерствам та іншим центральним органам виконавчої та місцевої влади розглянути можливість створення підрозділів із питань забезпечення рівних прав і можливостей жінок та чоловіків. Відповідне рішення Кабмін ухвалив під час засідання 9 жовтня. ""Метою акту є врегулювання діяльності відповідних підрозділів з питань забезпечення рівних прав та можливостей жінок та чоловіків, а також радників з питань забезпечення рівних прав та можливостей жінок і чоловіків, запобігання та протидії насильству за ознакою статі"", - йдеться у пояснювальній записці до постанови уряду. Як зазначено в документі, це створить умови для досягнення паритетного становища жінок і чоловіків у різних сферах життєдіяльності суспільства, зменшення гендерної нерівності. Окрім рекомендації організувати підрозділ та призначити радника із забезпечення рівних прав жінок та чоловіків, постанова містить типові положення, якими мають керуватися органи влади під час створення нового відділу. Згідно з ними, зокрема, відповідний підрозділ має не тільки слідкувати за забезпеченням рівних прав жінок та чоловіків, а й брати участь у розробці відповідних нормативно-правових актів, надавати консультації іншим підрозділам та організувати виконання Конвенції ООН про ліквідацію усіх форм дискримінації. Що відомо 9 липня керівник апарату Верховної ради В'ячеслав Штучний заявив про плани щороку проводити гендерний аудит, аби з'ясувати, чи мають чоловіки та жінки у парламенті однакові права."
"2020-10-08","https://suspilne.media/69407-urad-ispanii-hoce-dozvoliti-robiti-aborti-pidlitkam-vid-16-rokiv-bez-zgodi-batkiv/","Уряд Іспанії хоче дозволити робити аборти підліткам від 16 років без згоди батьків","Уряд Іспанії заявив, що хоче змінити законодавство, дозволивши підліткам у віці 16 і 17 років робити аборт без дозволу батьків. Як пише BBC, міністерка з питань рівності Ірен Монтеро заявила, що жінки повинні мати право ""вирішувати, яке тіло належить їм"". За її словами, ""реформа більш ніж необхідна"". Монтеро додала, що будуть вжиті інші заходи, зокрема приділення більшої уваги статевому вихованню, яке вона назвала ""вакциною"" в боротьбі з гендерним насильством. Зміна закону також буде включати право на ""новітні форми"" протизаплідних засобів. У 2015 році правляча Народна партія змінила закон Іспанії про аборти і зажадала згоди батьків для осіб у віці від 16 до 18 років. Але щоб змінити це правило, нинішньому уряду буде потрібна підтримка абсолютної більшості в парламенті — 176 голосів. Аборт дозволено в Іспанії протягом перших 14 тижнів вагітності. Що відомо У столиці Мексики жінки закидали поліцейських ""коктейлями Молотова"" під час акції за декриміналізацію абортів у країні. Парламент Нової Зеландії у третьому читанні підтримав законопроєкт про аборти, який дозволяє громадянкам країни робити їх без попередніх тестів на психічне здоров'я. Читайте також У деяких американських штатах заборонили аборти на час карантину. Як це вплинуло на жінок"
"2020-10-05","https://suspilne.media/68539-16-ricna-divcina-na-odin-den-ocolit-urad-finlandii/","16-річна дівчина на один день очолить уряд Фінляндії","Прем’єрка Фінляндії Санна Марін дозволить 16-річній активістці Ааві Мурто посісти її місце на один день та очолити уряд країни. Як повідомляється на сайті Кабінету міністрів Фінляндії, це відбудеться у межах програми Girls Takover, яку проводять під час святкування Міжнародного дня дівчат ООН. У цей день дівчата в усьому світі стають лідерками у різноманітних суспільних сферах. У межах заходу прем'єр-міністерка Марін і Мурто обговорять роль Фінляндії на міжнародній арені, зокрема, що саме може зробити Фінляндія, щоб поліпшити можливості дівчат використовувати й розвивати технології в усьому світі. Також вони планують підтяти теми домагань, з якими стикаються дівчата. Окрім того, протягом дня Мурто зустрінеться з кількома посадовцями, зокрема, з міністром з розвитку співробітництва та зовнішньої торгівлі Віллі Скіннарі, канцлером юстиції Туомасом Пьойсті і членом парламенту Іірісом Суомелой. Мурто хоче зосередити свою роботу на можливостях найбільш уразливих дівчат отримувати користь із технологій у сучасному світі, який зазнає стрімкої діджиталізації. ""Доступ дівчат до технологій – важлива проблема глобальної рівності, до якої необхідно поставитися серйозно"", – заявила Мурто. За словами прем’єрки Санни Марін, Фінляндія має використовувати свій національний досвід у сфері діджиталізації та інновацій, щоб вони сприяли викоріненню нерівності в суспільстві. Що відомо У Франції троє чоловіків напали на дівчину за те, що вона була у спідниці. Біля Верховної ради встановили лабіринт, який символізує шлях жінок у політику. ООН назвала гендерну нерівність найсерйознішою проблемою світу у сфері прав людини."
"2020-09-24","https://suspilne.media/65730-u-francii-troe-colovikiv-napali-na-divcinu-za-te-so-vona-bula-u-spidnici/","У Франції троє чоловіків напали на дівчину за те, що вона була у спідниці","Французька поліція почала розслідування через напад на жінку у Страсбурзі. Постраждала заявила, що на неї напали серед білого дня за носіння спідниці. Як пише BBC, 22-річна студентка Елізабет сказала, що її вдарили по обличчю ""три людини, які скаржилися на те, що я ношу спідницю"". За словами дівчини, коли вона йшла додому один із трьох чоловіків сказав: ""Подивіться на цю повію у спідниці"". Двоє з нападників тримали її, а третій вдарив, залишивши синець під оком, після чого вони втекли. Елізабет розповіла, що свідками були понад 10 осіб, але ніхто не втрутився. Уряд назвав інцидент ""дуже серйозним і неприйнятним"". 23 вересня заступниця міністра внутрішніх справ Марлен Ск'яппа, яка відповідає за громадськість і раніше опікувалася питаннями рівності, відвідала східне місто, щоб обговорити безпеку жінок у громадських місцях. ""Спідниця не несе відповідальності за напад, а жінка — тим паче. Жінку ніколи не б'ють через те, що вона носить спідницю. Жінку б'ють, бо є жінконенависники, сексисти, агресивні й вони звільняються від будь-яких законів і правил ввічливості, завдаючи їм удари"", — сказала вона. Вона також закликала людей викликати поліцію, якщо вони стали свідками якихось інцидентів вуличного переслідування жінок у громадських місцях. Також повідомлялося, що у день візиту чиновниці до міста нападу на дівчину в іншому східному місті Мюлуз також напали на двох жінок. Чоловік-нападник сказав одній з них, що її спідниця ""занадто коротка"". Що відомо Міністр внутрішніх справ Франції Жеральд Дарманін виступив на захист прийняття сонячних ванн топлес після того, як поліція попросила трьох жінок на середземноморському пляжі прикрити груди."
"2020-09-22","https://suspilne.media/64899-bila-radi-vstanovili-labirint-akij-simvolizue-slah-zinok-u-politiku/","Біля Ради встановили лабіринт, який символізує шлях жінок у політику","Поблизу Верховної ради облаштували символічний лабіринт, який зображає нелегкий шлях жінок у політику. Вхід до лабіринту. Фото: Юлія Конішевська, Суспільне Як повідомляє кореспондентка Суспільного Юлія Конішевська, лабіринт встановили у межах кампанії з підтримки гендерної рівності ""Йдеш у політику не одна"". Інсталяція займає площу 80 м² і складається з восьми інтерактивних кімнат. У кожній з них — авторські роботи українських дизайнерок-ілюстраторок. Лабіринт біля Верховної ради. Перша кімната лабіринту знайомить відвідувачів із контекстом проблеми, наступні шість занурюють в атмосферу бар'єрів, стереотипів і шаблонів. Остання кімната символізує підтримку жінок, які йдуть у політику. Всередині інсталяції. Фото: Юлія Конішевська, Суспільне ""Ця інсталяція символізує вхід у Верховну раду — найвищу політичну інституцію у нашій країні. І хоча цього року вибори будуть місцевими, ми все одно хотіли показати, яким чином жінки, що будують політичну кар’єру, стикаються з перешкодами та стереотипами. Фактично цей лабіринт і є тими перешкодами. Ми закликаємо, щоб усі присутні та запрошені пройшли цей лабіринт і самі побачили, з чим стикаються жінки"", — розповіла співорганізаторка акції Олеся Бондар. Що відомо У Дніпрі 20 вересня відбувся автопробіг під назвою ""Жінка й авто"". Після пробігу жінки взяли участь у конкурсах на знання правил дорожнього руху, технічних знань і вмінь паркуватися. Міністерство розвитку економіки, торгівлі та сільського господарства України дозволило використовувати фемінітиви у класифікаторі професій. Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу."
"2020-09-21","https://suspilne.media/64744-oon-nazvala-najserjoznisu-problemu-svitu-u-sferi-prav-ludini/","ООН назвала найсерйознішу проблему світу у сфері прав людини","Генеральний секретар Організації об'єднаних націй Антоніу Ґутерреш назвав гендерну нерівність, кліматичну катастрофу та злидні найбільшими проблемами світу. ""Після прийняття Пекінської платформи дій гендерна нерівність залишається найсерйознішою проблемою у сфері прав людини в усьому світі. Насувається кліматична катастрофа, руйнується біорізноманіття, знову зростає загроза злиднів, поширюється ненависть, посилюється геополітична напруженість"", — заявив Ґуттереш під час відкриття зустрічей високого рівня 75-ї Генасамблеї ООН. За його словами, також викликає занепокоєння ядерна зброя — тоді як новітні технології відкривають нові колосальні можливості, вони водночас загрожують світу. За словами Ґутерреша, всі основні фактори уразливості сучасного світу ""оголила"" пандемія COVID-19. Генсек ООН додав, що перемогти ці проблеми можна, лише якщо світ об'єднає зусилля. Що відомо Ґутерреш заявив, що пандемія COVID-19 вийшла з-під контролю, та закликав до боротьби з дезінформацією про вакцинування. За даними ООН, забруднення повітря щороку стає причиною смерті майже семи мільйонів людей. За даними звіту Дитячого фонду Організації об’єднаних націй ЮНІСЕФ, щонайменше третина школярів у світі — 463 мільйони дітей — не змогли отримати доступ до дистанційного навчання після закриття шкіл через COVID-19."
"2020-09-03","https://suspilne.media/60301-mon-ne-zaperecue-gendernij-rozpodil-na-skilnih-urokah-trudovogo-navcanna/","МОН не заперечує гендерний розподіл на шкільних уроках ""Трудового навчання""","Міністерство освіти і науки України не заперечує гендерний розподіл на уроках ""Трудового навчання"" і ""Технологій"" у закладах освіти й покладає відповідальність за дотримання принципів гендерної рівності на вчителів, місцеві органи виконавчої влади та самоврядування. Так, у відповідь на запит Суспільного у МОН повідомили, що типові навчальні плани для закладів загальної середньої освіти з предметів ""Трудове навчання"" і ""Технології"" розроблені з ""дотриманням принципу гендерної рівності"". ""Провідним завданням учителя є реалізація очікуваних результатів навчально-пізнавальної діяльності учнів, які виписані таким чином, щоб вони були спільними для учнів, які навчаються в класах із поділом на групи і без такого поділу. При цьому шлях досягнення результатів визначає учитель відповідно до матеріально-технічних можливостей шкільної майстерні, інтересів і здібностей учнів, фахової підготовки самого учителя"", — йдеться у відповіді на інформаційний запит. Читайте також: ""Штучний розподіл"". У чому проблема шкільних уроків праці та як відстоювати права учнів Згідно з відповіддю МОН, формування змісту технологічної діяльності учнів на уроках трудового навчання здійснюється саме на основі об’єктів проєктної діяльності, а не технологій, що дає змогу одночасно проєктувати та виготовляти один і той самий виріб за допомогою різних основних та додаткових технологій, що особливо зручно у класах, які не поділяються на групи. Водночас, якщо кількість учнів у класі не дає змоги здійснити поділ на групи на гендерній основі, у МОН пропонують скористатися іншими варіантами формування груп: з паралельних чи наступних класів; поділ на групи в рамках варіативної складової навчального плану. У міністерстві додали, що, згідно з рішеннями місцевих органів виконавчої влади або органів місцевого самоврядування, класи можуть ділитися на групи й за меншої наповнюваності від нормативної завдяки зекономленим бюджетним асигнуванням та залученню додаткових коштів. Читайте також: ""Навчання у школах під час карантину: що думають батьки та вчителі"""
"2020-08-31","https://suspilne.media/57490-stucnij-rozpodil-u-comu-problema-skilnih-urokiv-praci-ta-ak-vidstouvati-prava-ucniv/","""Штучний розподіл"". У чому проблема шкільних уроків праці та як відстоювати права учнів","1 вересня починається новий навчальний рік, який стане четвертим, коли школярі молодших класів навчаються за реформою нової української школи. Ця реформа передбачає зміну підходів до навчання та змісту освіти, а її метою, зокрема, стає виховання учнів на засадах гендерної рівності та дотримання прав людини. Однак досі у навчальних закладах України існують уроки праці, які також можуть називатися ""Трудове навчання"" або ""Технології"". Це єдиний предмет, для викладання якого учнів розводять по різних класах: дівчат вчать шити, вишивати й готувати, а хлопців — працювати з деревом, металом і побутовою електрикою. Суспільне поспілкувалося з Міністерством освіти, освітнім омбудсменом, правозахисниками та батьками і розібралося, як проходять такі уроки у школі зараз і що робити, якщо батьки учнів або самі школярі хочуть сумісного навчання. Яка діє чинна система За програмою Міністерства освіти і науки з 5 по 9 клас діти вивчають предмет ""Трудове навчання"", тоді як у старших класах — ""Технології"". У навчальних планах до цих уроків перед кожним завданням (з кулінарії або роботи з електроприладами) уточнюється, що дію може виконувати як учень, так і учениця. Але чинні програми ""Трудового навчання"" передбачають розподіл учнів. Офіційно рішення про те, чи розділяти учнів за статтю під час уроків праці, приймає адміністрація школи незалежно від форми власності навчального закладу. Як розповіла Суспільному вчителька Інна, яка працює в одній із приватних шкіл Київщини, в її навчальному закладі немає звичайних уроків трудового навчання, а є предмети ""Рукоділля"" та ""Ремесло"", які викладаються з 1 по 11 клас. ""У нас відносно невелика ""сімейна"" школа. ""Сімейна"" — тому що батьки 10 років тому самоорганізувались і захотіли дати дітям гідну освіту, але не таку, як у звичайній українській школі. Вони створили клас, в якому діти навчаються за Вальдорфською педагогікоюВальдорфська педагогіка, також відома як Штайнерівська педагогіка, базується на освітній філософії Рудольфа Штайнера, засновника антропософії. Ця педагогіка наголошує на ролі уяви у навчанні, прагненні об'єднати інтелектуальний, практичний та художній розвиток учнів. Наприклад, для першого класу викладання весь рік може проходити у формі казки, четвертого головною темою є скандинавська міфологія, п'ятого — Древня Греція, шостого — Середньовіччя тощо. За цією педагогікою заборонені телефони та інші гаджети, вся увага має бути привернута до вчителя/вчительки та атмосфери, в якій він/вона проводить уроки.. Якщо у звичайній школі хлопчики та дівчатка діляться на уроках праці, на яких дівчатка вишивають або готують, а хлопчики щось пилять, то у нас діти не поділяються гендерно. На ""Рукоділлі"" щороку є кожне завдання для окремого віку, яке вони мають ""прожити"" за рік. Ми робимо сезонні роботи, наприклад, вітражі для вікон, з хлопчиками й дівчатками ми вже вишивали хрестиком, в'язали, цьогоріч будемо шити ляльку"", — розповіла вона. Читайте також: ""МОЗ оновило вимоги до навчання у школах в умовах карантину"" Інна підкреслила, що вишивка не асоціюється у їхній школі виключно з ""дівчачою"" роботою або заняттям ""для релаксу"", оскільки для багатьох дітей та дорослих це дійсно завдання, яке ""напружує і виховує волю"". За її словами, після таких завдань діти змінюються і стають більш посидючими. Вчителька каже, що такий підхід дозволяє дітям відчути себе у ролі творців, поки вони маленькі, а коли виростуть і їм потрібно буде побудувати будиночок або зробити певний проєкт на роботі, — їм буде легше. Учителька Ольга, яка викладає в одній із державних шкіл Києва, розповіла Суспільному, що в їхньому закладі освіти є окремі групи для дівчат і хлопців, однак є одна сумісна, яку не стали ділити через малу кількість дітей. ""Є група сумісна, де і хлопчики, і дівчатка. Не поділили, оскільки мало дітей на окремі групи. Розподіл дітей влаштовує, батьки також загалом не проти"", — каже Ольга. Вона додала, що ""Трудове навчання"" у її школі викладається з 5 класу і якість проведення таких уроків, на її думку, залишає бажати кращого. Учні виготовляють устілки. Співголова громадського об'єднання ""Батьки SOS"" Олена Парфенова каже, що на практиці гендерного розподілу на уроках праці не існує лише у молодших класів, тоді як у середніх і старших він залишається, а сумісні уроки є радше виключеннями. ""У середній і старшій школі ми ще маємо цей поділ. Дівчатка щось плетуть з бісеру, а хлопчики щось майструють, і добре, якщо є майстерня у закладі освіти. Але здебільшого уроки нині розділені. Сумісні уроки — це винятки"", — пояснює вона. За її словами, деякі заклади освіти замість цього включили у заняття LegoLego — серії конструкторів, що являють собою набори деталей для збирання й моделювання різноманітних предметів., зробили курси робототехніки, оскільки, на думку деяких шкільних адміністрацій, ці заняття ""цікаві і для хлопчиків, і для дівчат"". Школярі. УНІАН Проблеми розділеного навчання Освітній омбудсмен Сергій Горбачов заявив Суспільному, що виступає проти розділеного навчання. ""Я думаю, що ці уроки давно треба було поєднувати, оскільки цей поділ абсолютно штучний. Це була моя позиція як директора школи, але, на жаль, не завжди вдавалося. Ще тоді, коли просили зробити спільну групу, або перевести хлопця чи дівчину в іншу, я завжди абсолютно це підтримував"", — розповів він Суспільному. Олена Парфенова теж вважає, що уроки ""Трудового навчання"" за гендерним розподілом ""морально застарілі й абсолютно нецікаві"". ""Дуже багато закладів освіти розуміють, що він (розподіл — ред.) не є правильним, є пережитком радянських часів"", — каже вона. За словами експертки, у її практиці були випадки скарг на такі уроки, зокрема, в одній школі був випадок, коли адміністрація назвала кулінарні навички корисними саме для дівчат, а роботу з електроприладами — для хлопців, що обурило батьків. Учні малюють. УНІАН Правозахисниця Валерія Зубатенко пояснює, що Україна має певні зобов'язання перед Євросоюзом щодо гендерної політики й частиною цієї гендерної політики є максимальне витіснення дискримінації з системи освіти. За її словами, розділені уроки не лише не сприяють подоланню нерівності, вони, навпаки, її посилюють. ""Часто через школу дівчата і хлопці вірять, що вони начебто від природи є різними і мають виконувати різні ролі: дівчата мають займатися господарством, а хлопці — фізичною працею"", що на практиці дуже обмежує життєдіяльність людини"", — зазначила експертка. Читайте також: ""Навчання у школах під час карантину: що думають батьки та вчителі"" Батьки теж проти розподілу на ""чоловічу"" і ""жіночу"" працю. Так, киянка Ольга, яка віддає доньку у перший клас, вважає, що ще змалку дітей слід привчати до того, що будь-яка робота — важлива. ""Не хочу, аби хлопчики відчувати сором, якщо їм хочеться розкроювати кофти і робити крем-брюле, не хочу, щоб дівчаток називали ""пацанками"" за інтерес до розбирання автомата, — сказала жінка. — Ще було б непогано в старших класах вивчати трудове право, щоб потім не мати проблем з роботою після школи. Важливо, щоб дитина дізнавалася на уроках праці, звідки люди беруть гроші та які заняття можуть бути найактуальнішими в найближчі роки"". Школярі. Що заважає проводити сумісні уроки За словами Горбачова, по-перше, це брак приміщень і ресурсів. ""У закладах освіти слюсарні майстерні або майстерні ручної праці зазвичай не дуже великі. Тож гендерний поділ має ще й таку причину. По-друге, це питання грошей. Два роки тому ми знайомилися із системою освіти Фінляндії. Як-то кажуть, я ""хворий"" після того, як відвідав їхні майстерні: звичайна комунальна школа у передмісті Гельсінкі має майстерню для зварювання, роботи з металом, деревом, для кулінарії, шиття, дизайну, окрему пекарську. Тобто там десь 7-8 окремих майстерень, які обладнані спеціальною технікою. Праця може бути ручна, але й для цього вона потрібна"", — розповів омбудсмен. За його словами, також виникає питання кваліфікації вчителів, яких потрібно готувати, бо зараз програма дещо відрізняється від тієї, яка була ще кілька років тому. Також складно знайти вчителів, які готові й погодяться так працювати. Суспільне звернулося по коментар до Міністерства освіти щодо скасування гендерного розподілу. Однак на момент виходу матеріалу в міністерстві не надали відповідь на інформаційний запит. Куди звертатися батькам Горбачов каже, що якщо батьки категорично не хочуть, аби їхні діти навчалися за гендерним розподілом, насамперед потрібно звертатися до директора/директорки школи. ""Ми перебуваємо на початку великого і складного шляху, бо якщо директор школи сприймає цю ідею і необхідність спільного навчання, тоді це неважко зробити"", — запевняє освітній омбудсмен. Валерія Зубатенко зазначає, що зберігання тенденції сумісних уроків у школах може пояснюватися тим, що гендерна просвіта не завжди доходить до самих шкіл, а якщо й доходить, то у шкіл є можливість ""на місцях"" вирішувати її не дотримуватися. ""Не відпрацьований механізм, який би зобов'язував кожну школу дотримуватися гендерної політики. Саме тому для батьків і самих освітян важливо втручатись у цей процес та ініціювати певні зміни. Перший необхідний крок — це розмова з директором/директоркою школи, щоб зрозуміти, як відбулася така ситуація. Я б порадила у цьому випадку батькам або опікунам передусім розібратися, в чому взагалі проблема таких уроків, і коли з'явиться розуміння того, чому так не має бути, тоді можна розмовляти з керівництвом школи"", — пояснює правозахисниця. Школярі. УНІАН Якщо адміністрація школи відмовить батькам, тоді є сенс звертатись або до Міністерства освіти, або правозахисних організацій. Зубатенко зазначила, що держава має опікуватися тим, аби в школах проводилася просвітницька робота, а вчительський склад і дирекція школи розуміли, чому це необхідно і як впроваджувати зміни. ""Якщо далі категоричне ""ні"" (і це позиція керівника закладу освіти), батьки можуть звернутися до районного управління департаменту освіти і вже разом знаходити розв'язання цієї проблеми. Можна писати заяви, дзвонити на гарячі лінії"", — каже експертка. Чи можуть щось змінити самі учні Нині трудове навчання викладається як у молодших, так і у старших класах, і є ймовірність, що в Україні є діти, які не хочуть роздільних уроків, а мають бажання вивчати цей предмет сумісно. Водночас батьки таких дітей можуть бути проти, аргументуючи це тим, що ""хлопці й дівчата мають займатися своєю справою"". Валерія Зубатенко пояснює, що якщо учень потрапляє в таку ситуацію, йому все одно варто пояснити батькам свою позицію. ""Якщо це підліток старше 14 років, — можна звертатися до правозахисних організацій, які працюють із підлітками та молоддю загалом. Якщо це 15-річний підліток, то він або вона може вже самостійно ініціювати лист до міністерства, якщо батьки жодним чином не йдуть на діалог. Але, перш за все, я б рекомендувала налагоджувати діалог із батьками або шукати підтримку у школі. Наприклад, це може бути шкільний психолог або якась вчителька або вчитель, в яких можна буде знайти цю підтримку"", — радить експертка."
"2020-08-25","https://suspilne.media/57847-inzenerka-likarka-sociologina-minekonomiki-viznalo-feminitivi/","Інженерка, лікарка, соціологиня. Мінекономіки визнало фемінітиви","Міністерство розвитку економіки, торгівлі та сільського господарства України дозволило використовувати фемінітиви у класифікаторі професій. ""За потребою користувача при внесенні запису про назву роботи до кадрової документації окремого працівника професійні назви робіт можуть бути адаптовані для означення жіночої статі особи, яка виконує відповідні роботи. Наприклад, інженер — інженерка, верстатник широкого профілю — верстатниця широкого профілю, соціолог — соціологиня"", — йдеться у наказі Мінекономіки ""Про затвердження Зміни №9 до національного класифікатора ДК 003:2010"" від 18 серпня. Це означає, що до професій тепер можна додавати суфікси ""-к"", ""-иц-(я)"", ""-ин-(я)"", ""-ес"". Наприклад, стають офіційними назви професій ""авторка"", ""рятувальниця"", ""директорка"", ""лікарка"", ""акторка"" тощо. Водночас виняток становлять назви робіт, які ""вживаються виключно у жіночому роді"". На думку Мінекономіки, це слова ""економка"", ""нянька"", ""покоївка"", ""сестра-господиня"" і ""швачка"". Зазначається, що зміни вносяться відповідно до пункту 4 параграфу 32 Українського правопису, схваленого урядовою постановою. Що відомо 22 травня 2019 року Кабінет міністрів затвердив нову редакцію ""Українського правопису"", у 32-му параграфі якого йдеться про суфікси, за допомогою яких утворюються іменники на означення осіб жіночої статі. Новий варіант правописних норм замінив редакцію від 1992 року."
"2020-08-18","https://suspilne.media/56328-komitet-tak-rodini-ni-genderu-vnis-do-sejmu-polsi-proekt-vihodu-zi-stambulskoi-konvencii/","У Польщі громадський комітет вніс до Сейму проєкт виходу зі Стамбульської конвенції","У Польщі громадський комітет законодавчої ініціативи ""Так родині, ні гендеру"" подав до Сейму країни ініціативу про вихід зі Стамбульської конвенції. Як пише ""Польське радіо"", у рамках проєкту було забрано майже 3,5 тисячі підписів. Представник Комітету Марек Юрек заявив виданню, що ""реєстрація проєкту в Сеймі відкриває початок роботи над Міжнародною конвенцією про права сім'ї — документом, що захищає сім'ю від внутрішніх і зовнішніх загроз"". Він заявив, що ініціаторів відмови від конвенції не влаштовують статті, які, нібито, говорять про ""викорінення традиції, ніби ця традиція чи стереотипні ролі матері та батька загрожують безпеці сім'ї"". Читайте також: ""Право на життя без насилля. Що таке Стамбульська конвенція"" За його словами, комітет готовий підтримати будь-які зміни в кримінальному кодексі, які стосуються боротьби з домашнім насильством. ""Парадоксально, але ми зацікавлені в реалізації мети, заявленої в конвенції, тобто дослідження джерел насильства, але ми знаємо, що ті, хто найголосніше підтримує конвенцію, одночасно ігнорують її диспозиції"", — заявив Юрек. На думку авторів проєкту, Стамбульська конвенція ""ставить під сумнів самостійність та ідентичність сім'ї та обмежує право батьків на виховання своїх дітей"". На їхню думку, ""конвенція вимагає від влади викорінення традицій та звичаїв, що стосуються ролей жінок та чоловіків"". Серед членів-організацій комітету є, зокрема, Християнський соціальний конгрес. Що відомо У червні Польща заявила, що виходить зі Стамбульської конвенції, спрямованої на запобігання насильству над жінками. Міністр юстиції Збігнев Зібро заявив, що цей договір ""шкідливий"", оскільки вимагає від шкіл навчати дітей гендеру. Європа засудила це рішення. У Варшаві троє людей повісили райдужний ЛГБТ-прапор на статую Ісуса Христа і ще низку пам'ятників міста. Їх заарештували."
"2020-07-09","https://suspilne.media/46776-rada-planue-soroku-provoditi-gendernij-audit/","Рада планує щороку проводити гендерний аудит","Керівник апарату Верховної ради В'ячеслав Штучний заявив про плани щороку проводити гендерний аудит, аби з'ясувати, чи мають чоловіки та жінки у парламенті однакові права. За його словами, у березні було підписано розпорядження про проведення гендерного аудиту та затверджені відповідні методичні рекомендації. Він пояснив, що системний аудит буде проводитися на початку кожного року, щоб проаналізувати, чи жінки й чоловіки в парламенті мають однакові права, а також для підвищення рівня обізнаності працівників з питань інтеграції гендерних принципів у роботу апарату. Крім того, на гендерну чутливість будуть перевірятися організаційно-розпорядчі документи. Також Штучний зазначив, що нещодавно апарат Ради підписав меморандум про взаєморозуміння зі структурою ООН з питань гендерної рівності та розширення прав і можливостей жінок. Документ визначає проведення гендерного аудиту доступності будівель парламенту та просування гендерної рівності відповідно до міжнародного досвіду. Що відомо Згідно з даними Ради, з 2013 року в країні діє проєкт ""Гендерне бюджетування в Україні"", який дозволяє переструктурувати бюджети так, щоб доходи та видатки враховували потреби жінок і чоловіків. Проєкт реалізується за фінансової підтримки Уряду Королівства Швеції через Шведське агентство міжнародного розвитку (SIDA) для забезпечення консультативної підтримки Міністерства фінансів України у процесі впровадження гендерно-чутливого бюджетування в Україні та діятиме до 2021 року."
