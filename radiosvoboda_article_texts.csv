"date_published","link","title","text"
"2024-09-27","https://www.radiosvoboda.org/a/news-zhinky-zsu-sluzhba/33137992.html","Міноборони: 68 тисяч жінок служать у лавах ЗСУ, з них 5 тисяч у зоні бойових дій","У лавах Збройних сил України нині служать 68 тисяч жінок, з яких понад 48 тисяч – це військовослужбовиці, повідомила державна секретарка Міністерства оборони України Людмила Дараган на міжнародному семінарі з питань гендерної рівності, пише Міноборони. Безпосередньо в зоні бойових дій перебувають близько 5 тисяч військовослужбовиць, зазначили у відомтсві. Дараган звернула увагу на зміни у гендерній політиці Міноборони, які вдалося впровадити протягом останніх років. Зокрема, у 2018 році жінки отримали можливість проходити службу на бойових спеціальностях. Проте ця можливість тривалий час залишалася нереалізованою. «Самого закону виявилося недостатньо. Існував ще й наказ з грифом ДСК, що регламентував офіцерські посади для жінок та чоловіків окремо. У 2022 році, після зміни цього наказу, вдалося подолати ці перепони», – пояснила державна секретарка. Крім того, вдалося покращити рівень речового забезпечення військовослужбовиць. Наприклад, у 2023 році зʼявилася літня жіноча військова форма — до цього була доступна лише парадна. Після початку повномасштабного вторгнення кількість жінок в Збройних силах України зросла на 40%. Це дані кадрового центру ЗСУ станом на жовтень минулого року. У відомстві називають цей показник найбільшим у новітній світовій історії за кількістю жінок на полі бою."
"2024-09-16","https://www.radiosvoboda.org/a/skhemy-kreml-dezinformatsiya-asd-hambashydze/33121898.html","Темники, меми, «реєстр фейків та допреальності». Як працює агенція-підрядник Кремля із дезінформації","Німецькі медіа Süddeutsche Zeitung, NDR і WDR, та естонське інтернет-ЗМІ Delfi отримали витік внутрішніх документів «Агенції соціального дизайну» або «АСД» – підсанкційної в ЄС та США організації, яка, за твердженням американських правоохоронців, працює на замовлення адміністрації президента Російської Федерації. «Схеми» (Радіо Свобода) у співпраці з десятком європейських редакцій дослідили тисячі файлів витоку. У межах проєкту «Фабрика фейків» журналісти виявили, що «АСД», яким керує російський політтехнолог Ілля Гамбашидзе, використовує дезінформацію для дискредитації України, її найвищого керівництва та громадян, а також лідерів західних країн, які її підтримують. При цьому агенція просуває інтереси Росії та тих європейських політиків, які їх обстоюють. Частину документів із цього витоку на початку вересня опублікували американські правоохоронці на підтримку клопотання про арешт інтернет-доменів сайтів, які повʼязують із «АСД». Джерела медіаконсорціуму у західній розвідці на умовах анонімності повідомили, що за їхніми оцінками, отримані журналістами файли – автентичні. Російська «Агенція соціального дизайну» позиціонує себе як організація, що забезпечує замовнику повний медійний супровід. Це й аналіз західного інформаційного поля, і визначення потенційних загроз, і пропозиції варіантів протидії таким викликам, і їхню реалізацію. Про це йдеться у вочевидь непублічній відеопрезентації компанії, яка потрапила до журналістів в межах витоку. Готували її, ймовірно, для чинних чи потенційних клієнтів «АСД». У відео під драматичну музику зʼявляється керівник агенції – Ілля Гамбашидзе. Він знімає темні окуляри та каптур худі у кольорах військового камуфляжу, тоді як закадровий голос каже, що приховуватися більше немає сенсу – кампанію «Doppelganger» («Двійник» – ред.) викрила французька розвідка. No media source currently available Це відео могли зняти після того, як у листопаді 2023 року французька влада заявила, що кампанія «Doppelganger» посилює напругу у країні. Її суть полягала у створенні сайтів-двійників таких поважних медіа, як французький Le Monde або німецький Der Spiegel, та публікації статей, що дискредитують Україну. Охоплювала вона ще й Німеччину, США та Ізраїль. Невдовзі Меta (компанія-власниця Facebook) назвала «Doppelganger» наймасштабнішою російською спецоперацією, з якою їй довелось стикатися з 2017 року. У відео на худі підсанкційного політтехнолога Гамбашидзе – нашивки «російські ідеологічні війська» та «командувач спецпідрозділом». Американські правоохоронці прямо обвинувачують «АСД» у роботі на Кремль, а куратором їхньої діяльності називають Сергія Кірієнка, першого заступника керівника адміністрації президента Росії Володимира Путіна. Відповідно до американських розвідданих, залучена у кампанії «Doppelganger» й інша співробітниця адміністрації Путіна – Софія Захарова. Вона працює в управлінні з розвитку інформаційно-комунікаційних технологій та інфраструктури звʼязку. У витоку даних «Схеми» побачили численні згадки про Софію (на переконання американських спецслужб, йдеться саме про Захарову з президентської адміністрації). Вона, ймовірно, бере участь у плануванні кампаній з дезінформації – її імʼя фігурує у протоколах зустрічей «АСД». Згідно з відеопрезентацією, команда Гамбашидзе працює за трьома напрямами. За чотири місяці, з січня по квітень 2024 року, команда Гамбашидзе виробила 39,899 одиниці контенту, згідно з документом з витоку за назвою «Статистика работы Центра С». Серед них – «посты (31,059), видеоролики и видеомемы (4,641), статьи лонгриды и шортриды (1,455), мемы и графики (2,516), фейки – спецсообщения (238)». Займається «АСД» й розповсюдженням підробок офіційних документів, як, наприклад, пресрелізів Міністерства внутрішніх справ Німеччини та Митної служби Польщі, про що, зокрема, йдеться у відеопрезентації компанії. Журналісти «Схем» знайшли у витоку «АСД» свідчення про фальшування й українських урядових документів. У таблиці «Реестр фейков и допреальности – УКК» у стовпчику «Название фейка» міститься «Приказ из ОП (Офіс президента – ред.) о зачистке». Там прикріплений документ нібито українського Міністерства оборони: розпорядження до голів підрозділів та відомств ЗСУ не підтверджувати «інформацію про перебування військовополонених для обміну на борту» Іл-76, що розбився у Бєлгородській області Росії у січні 2024 року. Мета цього фейку, згідно з супровідними документами, – звинуватити українське військове керівництво у цензурі та приховуванні правди про катастрофу. Росія стверджувала, що на борту перебували 65 українських військовополонених, та звинувачувала ЗСУ у збитті літака. У Генштабі збройних сил заявили, що Іл-76 транспортував ракети С-300, якими Росія обстрілює Україну. Чи були у літаку українські військовополонені достеменно невідомо досі. Одразу після трагедії «Схеми» ідентифікували усіх шістьох членів російського екіпажу та підтвердили загибель половини з них. В «Інституті вивчення війни» (ISW) зауважили, що Росія використовує катастрофу Іл-76, щоб посіяти невдоволення серед українців, та підірвати західну допомогу країні. У «реєстрі фейків та допреальності» є й підробка наказу нібито головнокомандувача ЗСУ Олександра Сирського про прирівнювання здачі в полон військовослужбовцями до державної зради. Мета цього фейку, як йдеться в описі завдання російської агенції – «дискредитація військово-політичного керівництва України та деморалізація ЗСУ». ДОДАНО: Після публікації цього матеріалу, 23 вересня, в Головному управлінні комунікацій ЗСУ прокоментували знахідки журналістів. Зокрема, у відповідь на запит «Схем», у ЗСУ повідомили, що знають про те, що у Росії підробляють офіційні документи відомства, та наголосили – ЗСУ веде комунікації виключно через офіційні ресурси. Повна відповідь ЗСУ – за посиланням. Російські аналітики «АСД» ретельно досліджують інформаційне поле України, виявляють чутливі теми та використовують їх для поляризації суспільства. Серед таких тем, наприклад, мобілізація, втрати на полі бою, обмеження свободи слова під час воєнного стану, зниження військової допомоги, корупція та контрнаступ. Використовують для розколу суспільства й непрості взаємовідносини чинного президента Володимира Зеленського з його попередником Петром Порошенком, чинним мером Києва Віталієм Кличком, а також колишнім головкомом ЗСУ Валерієм Залужним. Боти Гамбашидзе відіграють важливу роль у просуванні різноманітних деструктивних та проросійських наративів в українському сегменті соціальних мереж. У такий спосіб «АСД» поширює меми, карикатури і фейки. Та українські користувачі часто самі викривають російський слід таких «вкидів» через граматичні та логічні помилки. Так сталося і з інфографікою, створеною «креативниками» Гамбашидзе (її оригінал у високій якості, а також інструкції з поширення, журналісти «Схем» знайшли у витоку в папці «Группы поддержки»). Ця ілюстрація мала сприяти розколу українського суспільства, протиставляючи: тих, хто підтримує президента Володимира Зеленського, тим, хто підтримує колишнього головкома ЗСУ Валерія Залужного. Помилки одразу помітила одна з користувачок мережі Х (колишній Twitter – ред.). «АСД» ретельно фіксує діяльність своїх ботів у соцмережах: у витоку є файл зі звітністю про роботу компанії в соцмережі Х. Ця таблиця має колонки: «Дата», «ID (если есть)», «Тип контента», «Платформа», «Username», «Ссылка на коммент» і стовпчик із гіперпосиланнями на скріншоти опублікованих коментарів, як доказ виконаної роботи. Відповідно до інформації з цього файлу, коментарі (текстові та у вигляді мемів) боти залишають під дописами українських державних установ, правоохоронних органів, політичних діячів, українських медіа. Збережені «АСД» скріншоти вказують на те, що боти Гамбашидзе коментували у тому числі й дописи проєкту «Схеми». Значна кількість таких коментарів на час публікації цього матеріалу – вже видалена. Однак деякі з них досі можна знайти під постами, наприклад, Служби безпеки України, Генерального штабу чи Кіберполіції України. Загалом, за інформацією документа «Статистика работы Центра С» з витоку «АСД», з січня по квітень 2024 команда Гамбашидзе опублікувала майже 34 мільйони коментарів.тКерує цим напрямком штатний «оператор ботоферми», згідно з переліком співробітників компанії, що опинився в журналістів. Згідно з документами з витоку «АСД», команда Гамбашидзе створює та тиражує у соцмережах сфабриковані відеосюжети, стилізовані під матеріали західних медіа. Один з них – нібито авторства німецького видання Bild. У ньому йдеться про те, що українські біженці, в намаганні спалити російський прапор, підпалили будинок німців, які дали їм притулок. Ще у травні 2022 року на цей відеосюжет звернув увагу проєкт StopFake. Фактчекери довели, що він сфальсифікований, а сама історія з пожежею – вигадана. Відео скомпілювали зі старих записів 2013 та 2021 років. Однак цей сюжет на початку повномасштабного вторгнення Росії в Україну активно поширювали як російськомовні телеграм-канали (Украина.ру і «Mash на Донбассе»), так і ті, що працюють на європейську аудиторію – німецькомовний Deutchtruth та італійський Veritaitaliana. Документи з витоку «АСД» свідчать про те, що розповсюдженням цього фейку серед європейців займалася команда Гамбашидзе. У файлі-таблиці «Сводная по заявкам МКК» назва цього відео зазначена у колонці «Задачи» і має статус «Произведён». На підтвердження виконання – посилання на публікації телеграм-каналів Deutchtruth та Veritaitaliana (у стовпчиках «Размещение Германия» та «Размещение Италия» відповідно). У цьому ж файлі позначені виконаними й інші «задачі», що вочевидь мали на меті дискредитацію українців за кордоном. Зокрема, зафіксовані публікації у телеграм-каналах німецькою та англійською мовами відео про те, як, наприклад, українець у Неаполі буцімто вирішив пограбувати магазин або як біженці з України начебто змушують відвідувача бару танцювати гопак. Інформація з витоку свідчить, ці сюжети вигадують працівники «АСД», потім обговорюють їхнє створення та фіксують поширення. Ось дещо з запропонованого «креативу» з тієї ж таблиці «Сводная по заявкам МКК»: Останню публікацію «креативникам» замовляли у стилістиці німецького видання Die Zeit. У документах витоку, зокрема є й детальна інструкція про те, як фальсифікувати відео («прийоми для створення фейків»). Ще один приклад фейку, створеного «АСД» для західної аудиторії – нібито торгівля у даркнеті українськими дітьми, яких зі Львова буцімто відправляли до ЄС. Цю вигадку політтехнологи розповсюджували у Телеграм каналах російською, польською, англійською та французькою мовами, а також на пропагандистських вебсайтах та у російській соцмережі VK. Цей, та інші, фейки «АСД» про Україну підхопила, зокрема, й американська конгресвумен від республіканців – Марджорі Тейлор Грін, яка виступає проти допомоги Україні. Софія (ймовірно, Захарова), згідно з протоколом зустрічі від вересня 2023 року, коментувала це наступним чином: «Нова команда зробила фейк крадіжки дітей. Американці всерйоз опублікували. Успіх!». Створений «АСД» мем із зображенням Володимира Зеленського поширив у соцмережі Х і її власник – мільярдер Ілон Маск. Це випливає з протоколу засідання російських політтехнологів, що є у витоку. Згідно з отриманими журналістами документами, в «АСД», серед іншого, намагалисяповпливати й на парламентські вибори в ЄС, що відбувалися в червні 2024 року. На меті було посприяти правим силам, які, за очікуваннями команди Гамбашидзе, мали б просувати проросійські наративи. У документі пропонують «проведення комплексної контркампанії проти ліберальних глобалістів, їхньої платформи та яскравих представників», як, наприклад президентки Європейської комісії Урсули фон дер Ляєн. Охоплювати вона мала головно Німеччину, Францію, Іспанію, Італію та Польщу. Кампанія складалася з чотирьох основних пунктів: закинути політикам при владі: Виконувати завдання планували за допомогою звичних для компанії інструментів – поширення фейків через соцмережі у різноманітних формах. Особливо в «АСД» підтримували партії «Альтернатива для Німеччини» та французький «Національний Фронт». Рейтинги обох політсил команда Гамбашидзе прагнула підняти до 20%. В Німеччині «АСД» намагалася досягнути того, щоб понад половину громадян «не бажали жертвувати своїм добробутом заради перемоги над Росією» та просували наративи про те, що США нібито використовує Німеччину в економічній та гібридній війні з Росією, тоді як країна залишилася беззбройною, адже все, що мала, віддала Україні. Зокрема, ця дезінформаційна кампанія передбачала поширення тверджень про те, що німецькою зброєю в Україні скоюються воєнні злочини та вона потрапляє на чорний ринок. Плани «АСД» на Німеччину та Францію – схожі. З суттєвих відмінностей хіба те, що політтехнологи хотіли досягнути, щоб понад 25% французів забажали виходу їхньої країни з НАТО. Зрештою, попри те, що більшість крісел у парламенті залишилась за демократичними силами, рейтинги «правих» все ж пішли вгору. У документах витоку команда Гамбашидзе приписує цю заслугу собі. «Загалом, сукупний успіх правих на європейських виборах сприймається сьогодні в усьому світі, як успіх російської зовнішньої політики й навіть більше, успіх російської пропаганди», – йдеться в одному з документів. Втім, у документі зауважують, що лідери правих партій не завжди виправдовують очікування Росії. Як приклад наводять Марін Ле Пен, лідерку французьких ультраправих, яка «аплодувала президенту України Володимиру Зеленському в Парижі» під час його виступу перед Національною Асамблеєю в червні 2024 року, та премʼєрку Італії Джорджу Мелоні, яка палко підтримує Україну, попри приналежність до правої партії. Згідно з документами витоку, політтехнологи Гамбашидзе стоять й за запуском, й за розкруткою «політичного руху» прокремлівського політика Віктора Медведчука – «Другая Украина». Про створення цього «руху» колишній голова політради забороненої в Україні партії «Опозиційна платформа за життя» або ОПЗЖ, обвинувачений у державній зраді Віктор Медведчук заявив у січні 2023 року, коли з'явився на російському телебаченні після обміну військовополонених. Офіційно організацію зареєстрували через півроку. Тоді ж «Схеми» з'ясували, що до «Другой Украины» долучилися політичні коментатори з уже закритих проросійських телеканалів, депутати місцевих рад від ОПЗЖ та обвинувачені у державній зраді і сепаратизмі політтехнологи. Вони поширюють антиукраїнські наративи на сторінках «Другой Украины» у соцмережах та на сайті «політичного руху». У файлі «Другая_Украина_Комплексное_сопровождение_в_Интернете» з витоку «АСД» сформульовані основні завдання, визначена цільова аудиторія, ідеологія проєкту, напрямки та види робіт, а також показники ефективності. Віктора Медведчука пропонують позиціонувати як «послідовного борця за мирне майбутнє України», який «розповідає про переваги початку мирного діалогу як про альтернативу можливої ядерної війни» і доносить тези про те, що «Україну мають припинити використовувати як полігон для випробувань західної зброї». «Комплексний супровід» команди Гамбашидзе – це аналітика, написання текстів на сайт, публікації у ЗМІ та робота в соцмережах, яка передбачає «видалення коментарів, що суперечать політиці груп» і «коментарі на підтримку та захист ВМ (Віктор Медведчук – ред.) та його Руху». А ще – «креатив»: одне відео на тиждень, та тричі – графіки та ілюстрації. Журналісти «Схем» перевірили: у папці «аналитика и креатив» є карикатури, якими й справді проілюстровані статті на сайті «Другой Украины». У витоку є й документ-звіт про вже виконану роботу: створення сторінок «Другой Украины» у соцмережах (посилання, що наводяться у документі, справді ведуть на майданчики «політичного руху»). Також повідомляється про успішне поширення матеріалів рубрики #ДежурныйПоДругойУкраине за участю політолога Олександра Дудчака, про антиукраїнські й маніпулятивні блоги якого «Схеми» писали у квітні 2023 року. Втім, попри зусилля політтехнологів Гамбашидзе, аналітики команди відзначають, постать Медведчука викликає переважно негативні коментарі у російській соцмережі «Вконтакте»: «абсолютна більшість негативних коментарів була зосереджена навколо особи Віктора Володимировича Медведчука». У документі йдеться, що 76% коментарів під висловлюванням Віктора Медведчука про зустріч лідерів КНР та Республіки Білорусь у Пекіні – негативні. Мовляв, лідера «Другой Украины» звинувачують у продажності, втечі з України, належності до еліти, співпраці з колегою по ОПЗЖ Юрієм Бойком. Незважаючи на негативне сприйняття Медведчука користувачами соцмереж, в «АСД», схоже, продовжили працювати на «Другую Украину», складали плани щодо просування сайту організації через лідерів громадської думки, ботів та рекламі в соцмережах. Згодом з'ясувалося, що з рекламою є проблеми (про це йдеться в окремому документі), оскільки у «Вконтакте» і «Одноклассниках» заборонено просувати політичні рухи, а «західні соцмережі (Facebook – ред.) не пропускають рекламу через проросійський характер наших матеріалів». Тому рекламу, зазначено у документі, вирішили розміщувати у групах і спільнотах, не пов'язаних із «Другой Украиной». Про те, що Ілля Гамбашидзе може бути одним із головних тіньових радників «Другой Украины», йшлося у статті France 24, опублікованій наприкінці лютого 2024 року. Журналіст-розслідувач телевізійної програми проєкту розслідувань Радіо Свобода «Схеми». Автор книги «1937» про політичну та бізнесову діяльність Віктора Медведчука після Революції Гідності. Народився у селищі Баришівка на Київщині. Здобув освіту інженера в Національному транспортному університеті та філолога в Національному педагогічному університеті ім. М. Драгоманова. Працював у бюро журналістських розслідувань «Свідомо», у газеті «Україна молода», у програмі журналістських розслідувань «Знак оклику» на телеканалі ТВі. У 2015 році розслідування «Questions Raised Over Poroshenko’s Role In Valuable Kyiv Land Deal» («Таємниці землі президента Порошенка») потрапило до шорт-листу міжнародного конкурсу асоціації мовників AIB. Переможець конкурсу журналістських розслідувань ім. В. Сергієнка (2019 рік) із матеріалом «Зелена родина ру» (про кінобізнес Володимира Зеленського у Росії). У 2020 році здобув друге місце на конкурсі журналістських історій DataUp із матеріалом «Американська мрія Віктора Медведчука» (співавтори - Любомира Ремажевська та Олександр Чорновалов). Розслідування «Американська мрія Віктора Медведчука» перемогло на Національному конкурсі журналістських розслідувань. Оголошення переможців та нагородження відбулося під час фестивалю розслідувальної журналістики «Межигір’я Фест» в колишній резиденції експрезидента-втікача Віктора Януковича у вересні 2021 року. Редакторка проєкту розслідувань Радіо Свобода «Схеми» з 2024 року. Журналістка-розслідувачка, співзасновниця українського англомовного медіа The Kyiv Independent, де від початку російського повномасштабного вторгнення і до серпня 2022 року здебільшого висвітлювала воєнні дії, а відтоді та до січня 2024 – очолювала відділ розслідувань. Переможниця та фіналістка міжнародних журналістських премій. За серію розслідувань про зловживання владою в Інтернаціональному Легіоні України отримала нагороди European Press Prize та #AllForJan Award у 2023 році, а також стала фіналісткою Національного конкурсу журналістських розслідувань України у 2022 році. Того ж року, потрапила до списку Forbes 30 Under 30 Europe Media & Marketing list та посіла друге місце в категорії «розслідувальний репортаж» European Press Prize за статтю про контрабанду сигарет компанією впливового колишнього прикордонника. У 2020 році, розділила з іншим журналістом друге місце премії Thomson Foundation Young Journalist Award. З 2019 до 2021 працювала журналісткою політичного відділу в англомовному медіа Kyiv Post, а з 2011 до 2018 року — репортеркою на телеканалах «Україна», «СТБ», та «Донбас». Стипендіатка британської премії Chevening, випускниця магістерської програми з журналістики розслідувань City University of London у 2019 році, та магістерської програми з соціології НПУ ім. Драгоманова у 2017 році. Авторка розслідувань, опублікованих в Organized Crimes and Corruption Reporting Project (OCCRP) та Coda Story, а також колонок, опублікованих у Washington Post та New York Times. Співпрацювала з The Bureau of Investigative Journalism (TBIJ) та International Consortium of Investigative Journalists (ICIJ)."
"2024-08-06","https://www.radiosvoboda.org/a/brudna-richka-bokserka-hermatofrodyt--holovni-skandaly-olimpiady-v-paryzhi/33066456.html","Брудна річка, булінг боксерки та «богохульське» відкриття: скандали Олімпіади","У Франції не стихає скандал довкола церемонії відкриття Олімпійських ігор у Парижі, деякі зі сцен якої, зіграні представниками ЛГБТК спільноти, католицька церква країни назвала «богохульськими». Хвиля обурення прокотилася і після боксерського поєдинку, у якому італійку поборола учасниця із Алжиру, яку у соцмережах назвали «чоловіком-трансгендером». Ще одна скандальна ситуація пов'язана з річкою Сеною, на очищення води у якій Париж перед Олімпіадою витратив 1,4 мільярди євро. Однак, після дощу змагання із плавання все ж довелося переносити. Радіо Свобода дізналося деталі про резонасні скандальні ситуації, пов'язані із Олімпіадою-2024 у Парижі. Церемонія відкриття Олімпійських ігор у Парижі для деяких її організаторів обернулась погрозами про вбивство – вони надійшли деяким учасникам та хореографу-постановнику сцени з дреґ-артистами, тобто людьми, які носять вбранняльні ситуації, пов, притаманне іншій статі. Зазвичай дреґ-артистів повʼязують із гей-культурою і ЛГБТК-спільнотою. Деякі глядачі помітили у перформансі дреґ-артистів схожість з картиною Леонардо Давінчі «Таємна вечеря», де Ісус Христос сидить за столом із 12-тьма апостолами у вечір перед розпʼяттям. Режисер церемонії Тома Жоллі запевняє, що мав намір відтворити інше полотно – «Бенкет богів», де забражено богів Олімпу. Під час перформансу на величезній таці на столі зʼявляється бог виноробства Діоніс. Його грає практично голий співак, загримований у голубий колір, з жовтою бородою та квітковим поясом на стегнах. Позаду танцюють дреґ-артисти. «Ми хотіли поговорити про різноманітність. Різноманітність означає бути разом. Ми хотіли залучити всіх. Все просто», – пояснив свій задум Тома Жоллі. Однак, організатори Олімпіади Париж-2024 через день після церемонії відкриття принесли вибачення католикам та іншим християнським групам, чиї почуття зачепили ці сцени. Обурення висловила Конференція єпископів Франції (CEF), назвавши це «глузуваннями та знущаннями з християн». «Вкрай нешанобливим до християн» шоу назвав мільярдер Ілон Маск. А турецький президент Ердоган уже через кілька днів після публічного вибачення від організаторів дзвонив Папі Римському Франциску, поскаржитись на «аморальну» церемонію, що є «огидним» нападом на святі цінності людства. Авторам постановки, тим часом, почали надходити погрози. Художній керівник церемонії відкриття Олімпіади-2024 Тома Жоллі поскаржився на ці атаки та погрози вбивством через соцмережі. Французька ді-джейка і продюсерка Барбара Бутч також подала скарги до поліції, що їй погрожували смертю, тортурами та зґвалтуванням. Вона стверджує, що стала об’єктом численних антисемітських, гомофобних і сексистських образ. Президент Франції Емманюель Макрон через тиждень після церемонії, 2 серпня, висловив підтримку артистам, похвалив їхню «сміливість» і наполіг, що це шоу змусило Францію пишатися. Водночас нагадав, що критикувати інших та мати свою думку можна, але погрозам немає місця у демократії. «Це продемонструвало сміливість Франції, і все це відбулося із відповідною свободою мистецтва», – сказав Макрон. «Ніщо не виправдовує погрози митцю». Хвилю обурень викликав боксерський поєдинок боксерки з Алжиру Імане Хеліф та італійки Анжели Каріні. Італійка вийшла зі змагань на 46-й секунді, отримавши низку потужних ударів від представниці Алжиру, яку в соцмережах через її зовнішність стали називати «трансгендером»чи висувати припущення, що рівень тестостерону у боксерки явно вищий, ніж допустимо для жіночого виду спорту. Прем’єр-міністрка Італії Джорджія Мелоні назвала змагання не рівними, а авторка «Гаррі Поттера» Джоан Роулінг сказала, що це було «побиття жінки чоловіком». До критиків Імане Хеліф долучився і власник Tesla Ілон Маск, Попри критику та скарги, Міжнародний олімпійський комітет оголосив, що Імане Хеліф, а також ще одна боксерка, щодо статі якої виникли суперечки, – Лінь Ю Тін дворазова чемпіонка світу з Тайваню, – не будуть виключені зі змагань, оскільки вони відповідають усім критеріям: народилися жінками і за документами мають стать жінок. Обидві боксерки уже дійшли до півфіналів у своїх вагових категоріях у Парижі. Торік їх дискваліфікували під час Чемпіонату світу 2023 року після того, як Міжнародна боксерська асоціація (IBA), яка фінансується «Газпромом», заявила, що спортсменки не пройшли тест на відповідність статі. У МОК назвали тестування від ІВА нелегітимним. Виконавчий директор Міжнародної боксерської асоціації тоді відповів, що він не може розголошувати результати тестів на відповідність статі, але дискваліфікація боксерок на Чемпіонаті світу серед жінок 2023 року, мовляв, означає, що громадськість може «читати між рядків». «Результати хромосомних тестів показали, що обидві боксерки не відповідають вимогам», – заявив виконавчий директор IBA Кріс Робертс 5 серпня, після того як МОК став на захист боксерок. Професор геноміки спорту та фізичних вправ у Манчестерському університеті Алан Вільямс, пояснив, що, розглядаючи, чи має людина несправедливу перевагу, необхідно дивитися на хромосоми, рівні тестостерону та інших гормонів, а також на реакцію організму на тестостерон. «Тоді це клінічна оцінка, яка насправді дуже інвазивна», — сказав Вільямс. «Просто дивитися на чиїсь статеві хромосоми... це неповно». Тим часом Reuters розповів, як алжирка Імане Хеліф у дитинстві страждала від побоїв хлопців у дворі, а в 16 років почала займатися боксом, щоб захистити себе. Щоб мати кошти на проїзд 10 км до найближчого спортзалу, дівчина продавала зібраний батьком металобрухт та вирощений матірʼю кус-кус. Після поєдинку 3 серпня з боксеркою з Угорщини Лукою Анною Ахамарі, Імане Хеліф отримала обійми та співчуття від своєї суперниці. «Останні кілька днів були важкими для всіх. Я поважаю її, у мене немає про неї поганих думок, ця ситуація не є її провиною», – сказала журналістам угорка Хаморі, після поразки у поєдинку з Хеліф. Бажання французької влади провести історичні паралелі з Олімпіадою 1900 року, коли Париж вперше приймав Ігри, та організувати водні змагання не у басейнах, а в річці Сена, спровокувало чимало скандалів ще на етапі підготовки до Олімпіади. Французький президент Емманюель Макрон обіцяв перед початком Олімпіади скупатися в Сені, щоб продемонструвати належну якість води, а незадоволені його політикою парижани запустити у соцмережах флешмоб із закликом випорожнитися у річку у день запливу президента. Парижани були невдоволені, що у французькій столиці у головну річку досі зливалися фекалії – низка домогосподарств мала лише такий спосіб позбуватися своїх нечистот, тож у Сені давно ніхто не купався. За кілька років до Олімпіади французька влада почала очищати річку, нарешті облаштувавши належну каналізацію і закривши злив нечистот. Уряд інвестував близько 1,4 мільярда євро у підготовку Сени до Олімпіади. Збудували нову очисну станцію, через яку вода проходить у три етапи, останній з яких включає дію близько сотні ультрафіолетових ламп. За словами операторів, система забезпечує на 99,9% очищенння води від бактерій. За півтора тижні до початку змагань, у Сену демонстративно пірнули міністр спорту Франції та мер Парижа. «Ігри більш ніж кинули нам виклик, вони були рушійною силою та прискорювачем. Але ми робимо це також, тому що нам потрібно адаптувати наше місто до клімату, зміни клімату і відновити нашу річку», – пояснила доцільність інвестицій мер Парижа Анн Ільдаго, після купання у річці. Проте якість води через рясні опади змінювалась і результати тестування все ж змушували організаторів переносити змагання. Так 30 липня відклали чоловічий тріатлон, який зрештою відбувся днем пізніше, вже після жіночих змагань. Переносили і змагання із триатлону – з 3 серпня на 5-те. Спортсмени скаржаться, що через це вони мали стрес і розфокусованість, бо не знали, коли напевне відбудуться змагання і не могли себе налаштувати. Організатори ж запевнили: намагаються уникнути створення стресових ситуацій і повідомляють про змагання напередодні, а не вранці у день запливу. Розповідаю про шлях України до Євросоюзу та НАТО, політику в Брюсселі, життя українців у Бельгії, культуру та кіно. Народилася на Волині, журналістиці навчалась у Києво-Могилянській академії. За подіями в Брюсселі активно стежу з 2014 року, відколи почала працювати брюссельським кореспондентом для українського телебачення. Із липня 2023 року – кореспондентка Радіо Свобода та телеканалу «Настоящее время» (створеного Радіо Свобода з участю «Голосу Америки») в Брюсселі."
"2024-07-26","https://www.radiosvoboda.org/a/news-vidkryttia-olimpiady/33051641.html","Еліна Світоліна і Михайло Романчук нестимуть прапор України на відкритті Олімпіади в Парижі – НОК","У Парижі 26 липня відбудеться урочиста церемонія відкриття літніх Олімпійських ігор 2024 року, прапор України нестимуть призери попередньої літньої Олімпіади в Токіо: тенісистка Еліна Світоліна і плавець Михайло Романчук, повідомив Національний олімпійський комітет України. «Відзначимо, що вже традиційно країни-учасниці мають одразу двох прапороносців – жінку і чоловіка. Це пов’язано з активною позицією Міжнародного олімпійського комітету щодо відстоювання принципів гендерної рівності. Організатори наголошують, що Олімпійські ігри-2024 вперше в історії є гендерно збалансованими (50% жінок та 50% чоловіків)», – йдеться в повідомленні. Початок церемонії відкриття Олімпійських ігор-2024 запланований на 20:30 26 липня за Києвом. Відкриття Олімпіади пройде в умовах посиленої безпеки. Близько 45 тисяч поліцейських, 10 тисяч солдатів і дві тисячі співробітників приватної охорони гарантуватимуть безпеку параду вздовж річки Сени, її берегів і навколишніх пам’яток. 7500 спортсменів пройдуть 6-кілометровою ділянкою Сени на флотилії з 85 човнів. Порівняно з Олімпійськими іграми 2020 року в Токіо, які були відкладені на рік і відкрилися на порожньому стадіоні, паризьке шоу відбудеться перед 300 000 глядачів. Олімпіада-2024 пройде в Парижі з 26 липня до 11 серпня. Паралімпіада стартує 28 серпня і завершиться 8 вересня."
"2024-06-16","https://www.radiosvoboda.org/a/news-marsh-rivnosti-kyjiv-lgbtk/32995013.html","«Права людини завжди на часі» – у Києві відбувся Марш рівності на підтримку ЛГБТК+","Пів тисячі людей прийшло на Марш рівності, який відбувся в Києві 16 червня. Це перша за час повномасштабної війни хода, яку організували представники ЛГБТК+ спільноти. У ході були колони з військових ЗСУ та з дипломатів різних країн. А серед гасел, які вигукували учасники, були такі: «Права людини завжди на часі», «Free Azovstal defenders» та «Arm Ukraine now». Головна мета маршу, за словами організаторів, – боротьба за рівні права для громадян України, незалежно від гендерної ідентифікації та ухвалення законодавства для можливості цивільного партнерства одностатевих пар. Віктор Пилипенко, військовослужбовець, ветеран АТО (ООС), який від моменту повномасштабного вторгнення РФ в Україну служить стрільцем-парамедиком 72-ї окремої механізованої бригади імені Чорних Запорожців ЗСУ, та пройшов бої на Київщині, Харківщині та Донеччині, каже: «Наша колона – ЛГБТ-військових – принесла два великих банери: один, щоб світова спільнота перестала прокрастинувати, і надала нам зброю і системи ППО. А другий ми принесли з вимогою до української держави: президента, парламенту – припинити прокрастинувати з європейськими цінностями, і запровадити права людини для дискримінованих груп. Верховна Рада не може проголосувати лише два закони: про цивільні партнерства і той, який переслідує злочини на ґрунті нетерпимості». Акція тривала не довше 20 хвилин однією з центральних вулиць Києва, після цього, на прохання поліцейських, учасники вирушили до найближчої станції метро. Подія завершилася без провокацій."
"2024-06-07","https://www.radiosvoboda.org/a/elections-to-the-european-parliament/32983454.html","Що змінять вибори в Європейський парламент для України?","Вибори в Європейський парламент відбуваються в умовах зростання популярності правих політичних сил і російських гібридних загроз. Більш радикальне і водночас антиукраїнське крило європейських політиків має всі шанси збільшити своє представництво в парламенті ЄС. Утім, вони навряд чи зможуть збудувати ширшу коаліцію, взяти участь у розподілі ключових посад і, зрештою, суттєво вплинути на загальний курс європейських інституцій. Як обирають Європейський парламент і чого варто очікувати Україні, розбиралася Громадянська мережа ОПОРА. Більшість провідних політичних сил Європи зберігають нульову толерантність до антиукраїнського порядку денного. До того ж війна суттєво вплинула на погляди європейців, змусивши їх переглянути своє ставлення до безпеки, зокрема у передвиборчих очікуваннях. Однак зростання рейтингів правопопулістів може мати довгострокові наслідки, а європейські вибори – стати підґрунтям для збільшення їх представництва на національних рівнях. Натомість Кремль не приховує, що має контакти з євроскептиками й намагається вплинути на вибори в Європарламент. Перезавантаження європейських інституцій: особливості та політичні гравці 6-9 червня близько 373 мільйонів європейських виборців голосуватимуть за новий склад Європейського парламенту – органу, який має представницьку, законодавчу, контрольну й консультативну роль в Європейському Союзі. Зокрема, він ухвалює законодавство і бюджет ЄС, затверджує склад Європейської комісії та має право її розпустити. Процедуру виборів до Європарламенту регулюють і європейське законодавство, і національні положення окремих країн. Закони ЄС передбачають загальні рамки: наприклад, кількість обраних партій має бути пропорційною до кількості отриманих ними голосів, на виборах слід забезпечити гендерну рівність і таємне голосування. Однак виборчі пороги для партій, вік кандидатів і виборців, спосіб та день голосування визначає законодавство кожної з країн. Кількість мандатів для країни залежить кількості її населення, при цьому забезпечується більше представництво менших країн. Скажімо, Німеччина і Франція будуть мати більше представників у парламенті, ніж Мальта й Люксембург. Водночас депутати Європарламенту формують групи не за національною ознакою, а за політичними ідеологіями. Якщо змоделювати процес європейських виборів в Україні, то наші громадяни обирали б євродепутатів за пропорційною системою з відкритими списками з-поміж звичних для нас політичних партій, які зрештою могли б об’єднатися з наднаціональними партійними союзами. За довоєнною кількістю населення у нас було би приблизно 45-50 місць у Європарламенті. У червні цього року громадяни країн ЄС виберуть 720 депутатів. Основна інтрига полягає в тому, чи збереже Європарламент проукраїнський курс, адже партії, які набрали найбільше голосів, претендуватимуть на керівні посади в Європейській комісії, Європейській раді, Європейському парламенті та зовнішньополітичному відомстві ЄС – органах, які «перезавантажують» після виборів до Європарламенту. У поточному складі Європейського парламенту є 7 політичних груп. Найбільше депутатів – 176 – має правоцентристська Європейська народна партія (ЄНП), яку очолює Манфред Вебер. Яскравими її представниками є нинішня президентка Європейської комісії Урсула фон дер Ляєн, прем'єр-міністр Польщі Дональд Туск і президент Румунії Клаус Йоганніс. Прогресивний альянс соціалістів і демократів (S&D або соціал-демократи) – друга за кількістю фракція, лівоцентристський блок. До неї належать канцлер Німеччини Олаф Шольц та прем’єр-міністр Іспанії Педро Санчес. Група складається зі 139 депутатів. «Відновлення Європи» – Renew Europe (RE) – група ліберальних демократів, до якої входять президент Франції Емманюель Макрон, прем'єрка Естонії Кая Каллас та чинний голова Європейської ради Шарль Мішель. У складі групи перебуває 102 депутати. Також до Європарламенту входять Група зелених/Європейський союз вільних демократів (72 депутати), а також Європейська група консерваторів та реформістів (ECR, має 69 депутатів). Остання об’єднує в своїх лавах прихильників правого крила політичного спектру: зокрема, до неї належать партія прем’єрки Італії Джорджії Мелоні «Браття Італії» та польська партія «Право і Справедливість». Наступна за кількістю представників ультраправа група — «Ідентичність та Демократія» (ID, 49 депутатів). Вона переважно представлена італійською партією «Ліга Півночі» на чолі з віцепрем'єром Маттео Сальвіні та французьким «Національним об'єднанням» Марін Ле Пен. Донедавна сюди також входила правопопулістська партія «Альтернатива для Німеччини» (АдН), але її виключили зі складу групи. Ще в парламенті є Ліва група – GUE / NGL (37 депутатів), представники якої належать до різних комуністичних та лівосоціалістичних партій, і 61 незалежний депутат, які не приєдналися до жодної групи. Групи ЄНП, S&D, RE та «Зелені» можна назвати прихильниками європейського проєкту, натомість праві ECR, ID та «Ліві» належать до євроскептиків. На виборах 2024 року поточна політична палітра зберігається – згідно з прогнозами, в парламент потраплять усі вищезгадані партії. Для України ж важливо, якими будуть позиції ультраправої групи «Ідентичність та Демократія» та «Лівих», адже чимало їхніх представників займають антиукраїнську позицію, а подекуди є відвертими прихильниками Росії. Особливості нинішньої політичної кон’юктури полягають у збільшенні підтримки правих та ультраправих партій. Через розчарування в національних лідерах, зростання вартості життя і страх втрати ідентичності рейтинг правого крила зростає. Ці політики активно апелюють до міграційної кризи в ЄС та зеленого напрямку – ініціативи, покликаної зробити європейський континент кліматично нейтральним до 2050 року. Відповідно до останніх опитувань, ультраправі партії групи ID (разом з нині позафракційною АдН) та консерватори ECR зможуть збільшити своє представництво й за сумарною кількістю депутатів переміститися на 3-тє і 5-те місце відповідно. Перше місце майже напевне збереже ЄНП, друге – соціал-демократи, а ось ліберали RE можуть втратити «бронзу», опинившись на 4-й, а то й на 5-й сходинці, якщо партія «Фідес» прем’єра Угорщини Віктора Орбана приєднається до ECR (нині вона не входить до загальноєвропейських партій). Така ситуація не становитиме великих загроз для України, позаяк антиукраїнські представники «Лівих» та ультраправих можуть мати в середньому 15% депутатів. Інша частина правого крила – відкрито проукраїнські партії – розходяться із ультраправими у поглядах на зовнішню політику. Саме питання України стоїть на шляху створення ширшої правої коаліції, тому, попри заклики Марін Ле Пен до Джорджії Мелоні сформувати праве супероб’єднання, співпраця ECR та ID нині малоймовірна. Хоча ці партії об’єднує євроскептицизм, у групи ECR він більш поміркований, спрямований на децентралізацію ЄС, а не на розвал європейського об’єднання, як у деяких ультраправих. Є в ультраправому секторі й свої негаразди: не факт, що французькі ультраправі об’єднаються з німецькими у новому Європарламенті, а 23 травня німецьку «Альтернативу для Німеччини» виключили з групи «Ідентичність і демократія». Говорити про розкол ще зарано, але криза на фоні популізму очевидна. Наприклад, представник АдН Максиміліан Кра сказав, що не всі члени СС були злочинцями, що викликало невдоволення частини ультраправої групи. У такому разі група ID зможе мати лише 5-ту за розміром групу, хоча загальне представництво ультраправих партій у Європейському парламенті все одно збільшиться. Звичайно, мейнстримні політики хвилюються щодо сплеску популярності правого крила, зокрема через те, що це посилить російську риторику. З іншого боку, висловлені занепокоєння – переважно внутрішньополітичні: праве крило може вплинути на політику інституцій ЄС у сферах від міграції до кліматичного законодавства. Нині ж тривають обговорення щодо наступної «коаліції». Урсула фон дер Ляєн стала відкритою для співпраці з правою групою ECR, але не дуже зрозуміло, наскільки це задовольнить соціал-демократів. Головне, що ніхто не хоче вступати у союз з ультраправими, які, своєю чергою, виступають проти фон дер Ляєн і насміхаються над групою консерваторів Джорджії Мелоні. Також чинна президентка ЄК прямо заявила, що не вступатиме в коаліцію з тими, хто не підтримує Україну, не зважає на клімат і не поважає верховенство права. Коаліція потрібна Урсулі фон дер Ляєн і для переобрання на посаді президентки Єврокомісії. Фактично розподіл сил в Європарламенті зумовлює вибір голови виконавчого органу ЄС, а процес формування Єврокомісії поки не набув чіткої правової основи. Традиційно ж головою ЄК стає ключовий кандидат від партії, яка набере найбільше голосів на виборах до Європарламенту. Як ми вже згадували, ЄНП, найімовірніше, здобуде перше місце, і на посаду голови ЄК знову претендуватиме Урсула фон дер Ляєн. Спершу Європейська рада – глави країн-членів ЄС – визначиться з кандидатурою очільника органу, а далі її має затвердити Європейський парламент. У 2019 році фон дер Ляєн отримала в парламенті лише на 9 голосів більше від потрібної для призначення кількості. Тож навіть у разі перепризначення їй доведеться співпрацювати з іншими партіями, аби отримати підтримку й утвердитися на посаді. Слід додати, що голова ЄК після свого обрання має у співпраці з урядами усіх країн ЄС запустити новий склад Єврокомісії, зокрема обрати віцепрезидентів, верховного представника ЄС із питань спільної зовнішньої та безпекової політики та інших єврокомісарів. Кожен майбутній член ЄК висувається окремою країною ЄС, а голова Комісії доручає кожному з них відповідати за конкретну сферу політики, наприклад енергетику, економіку або довкілля. Зрештою, увесь склад Єврокомісії затверджується Європарламентом. Попри свою проізраїльську позицію, яка влаштовує далеко не всіх, Урсула фон дер Ляєн залишається фавориткою, а всі передвиборчі розбіжності щодо її кандидатури більше схожі на торги або тиск для отримання поступок у майбутньому. Великі шанси переобрання фон дер Ляєн також важливі для України, оскільки вона має нульову толерантність до антиукраїнських сил, послідовно допомагає нашій країні протистояти російському вторгненню та є палкою прихильницею членства України в ЄС. Як уже йшлося вище, збільшення представництва правого крила в Європарламенті не є для України прямою загрозою, але наслідки популярності ультраправих можуть бути довготривалими. Позитивний результат на європейських виборах може підсилити націоналістичні партії в окремих країнах і посилити голос Кремля на цьому рівні. Аналітики видання The Guardian підкреслюють, що правопопулістська партія Vlaams Belang має намір перемогти на національних виборах у фламандськомовній частині Бельгії в червні, Австрійська партія свободи (FPÖ) прагне перемогти в Австрії, Альтернатива для Німеччини (AfD) має плани на три локальні виборчі кампанії в Німеччині. Так само партія Марін Ле Пен «Національним об'єднанням» збирається обійти Макрона, а представники ультраправої «Ліги» вже входять до коаліційного уряду в Італії. Скорочення чи навіть припинення військової допомоги, згортання спільних з Україною проєктів в оборонній сфері, потужні проросійські наративи можуть стати довгостроковою реальністю. Часто ультраправі партії та їхні лідери є провідниками російської пропаганди – наприклад, лідер австрійської FPÖ Герберт Кікль виступав проти 50-мільярдного пакету допомоги Україні від ЄС, називав Україну «бездонною ямою» та послідовно критикує антиросійські санкції й військову допомогу Україні. Ба більше, деяких ультраправих політиків, як-от провідного євродепутата від «Альтернативи для Німеччини» Максиміліана Кра – підозрюють (в отриманні грошей від агентів Кремля. Помічника цього політика заарештували за підозрою у шпигунстві на користь Китаю. Не варто особливо зупинятись і на французькій партії «Національне об'єднання», яка утрималася під час ухвалення нещодавньої резолюції на підтримку франко-української угоди про безпеку, виступає проти вступу України до ЄС та передання Києву ракет великої дальності. Натомість у Кремлі показово підкреслили, що ніколи не відмовлялися від контактів з такими «системними політичними силами», як партія «Національне об'єднання»й «Альтернатива для Німеччини». Як бачимо, ультраправі тенденції в Європі грають на руку Москві. Кремль вербує депутатів Європарламенту як «агентів впливу», створює залежні відносини з деякими європейськими політичними партіями та посилює дезінформацію через мережі впливу і медіа. Західні країни неодноразово викривали російське втручання в інформаційне поле напередодні європейських виборів. Мета Росії очевидна – розколоти європейську єдність і зменшити підтримку України. Тож не дивно, що Захід послідовно посилював заходи безпеки перед виборами, зокрема у соціальних мережах, про що вже розповідала ОПОРА. А у травні Рада Європейського Союзу призупинила мовлення на території ЄС ще чотирьох російських пропагандистських ЗМІ: Voice of Europe, РИА Новости, Известия та Российская газета. Російське вторгнення в Україну помітно вплинуло на порядок денний європейської політики і виборів до Європарламенту зокрема. Європейська народна партія пропонує створити окрему посаду комісара з питань оборони, трансформувавши посаду головного дипломата ЄС. Разом з тим, найбільша політична група Європарламенту ухвалила спеціальну резолюцію щодо Плану ЄС для перемоги України, де окреслено конкретні заходи з реформування всієї системи військової допомоги та переходу від індивідуальних до колективних дій і розподілу ресурсів. Тобто війна Росії з Україною хвилює нинішніх євродепутатів більше, ніж традиційно гострі питання на зразок міграції й стану економіки. Соціологи зафіксували, що у світлі російського вторгнення питання безпеки значно пріоритизувалося і в поглядах самих європейців. Питання членства України в ЄС також стоїть на порядку денному. Втім, фактичний початок переговорів став певною мірою заручником виборчого процесу. Розширення ЄС та внутрішня реформа самого Союзу, де можуть бути прийняті непопулярні рішення, – питання, яких політики уникають, щоб не озброювати перед виборами ультраправих. Тож розпочати офіційні переговори про вступ Україні пропонують вже після євровиборів, імовірно – 25 червня. Оновлений склад євроінституцій чекають значні виклики, зокрема згуртованість блоку в контексті перетікання коштів від багатших регіонів до бідніших. У перші 7 років після вступу до ЄС Україна може претендувати на близько 186 млрд євро. Однак, на думку європейського комісара з бюджетних питань Йоганнеса Гана, це не становитиме значних фінансових труднощів для ЄС. Водночас український уряд запевняє, що приєднання України принесе більше вигод, ніж витрат, зокрема у сферах енергетики, оборони, сільського господарства, сировини та цифрових технологій. Дмитро Баштовий, аналітик Громадянської мережі ОПОРА, експерт з виборів Думки, висловлені в рубриці «Точка зору», передають погляди самих авторів і не конче відображають позицію Радіо Свобода"
"2024-06-05","https://www.radiosvoboda.org/a/ukrayins%CA%B9ki-kvir-aktyvisty-pro-vazhkist%CA%B9-borot%CA%B9by-za-prava-lgbtk-lyudey/32978888.html","Захист прав ЛГБТК+ не на часі? Як змінився квір-активізм після початку великої війни РФ проти України","Громадська організація «КиївПрайд» повідомила про проведення Маршу Рівності та благодійний ЛГБТК+ фестиваль. Столична влада заявила, що не погоджувала проведення заходу в київській підземці, однак якщо він станеться – це буде першим великим заходом від початку повномасштабного вторгнення РФ в Україну. За даними правозахисного ЛГБТ-центру «Наш світ», станом на кінець лютого 2023 року 58% опитаних українців погоджуються, що представники ЛГБТКІА+ повинні мати такі ж права, як і інші, а 56% – що люди мають право реєструвати стосунки як цивільні партнерства. Попри це, спільнота досі вимагає ухвалити законопроєкт про цивільні партнерства, а будь-які публічні прояви активності натрапляють на гнівні коментарі. На празькому фестивалі Unlock Радіо Свобода поспілкувалося із двома квір-активістами, які багато років борються за захист прав людей, зокрема ЛГБТК+ спільноти. Термін «квір» є загальний поняттям для позначення людей, які належать до ЛГБТ+ спільноти, а також тих, хто не вписується у гетеронормативні рамки. – Як правильно мені до вас звертатися? Тоня (Тон) Мельник: Мене звати Тоня, зараз я частіше використовую ім’я Тон й займенник «вони». Марія Равлик Лук’янова: Мене звати Маша, Маша Равлик. Займенник теж «вони». І я учасниця швейного кооперативу «ReSew», мисткиня. Жила у Києві, але зараз проживаю у Гельсінкі. – Тоню, ви живете у Києві? Тоня (Тон) Мельник: Ні, я також проживали в Києві й з початком повномасштабного вторгнення виїхали в Фінляндію – в художню резиденцію. – Що ви привезли на фестиваль Unlock? Про що ваш воркшоп? Тоня (Тон) Мельник: На цьому фестивалі ми з воркшопом по активістських банерах. Ми пропонуємо людям доєднатися до створення одного чи кількох банерів з якимось активістським формулюванням, що стосується теми сталості під час війни. Марія Равлик Лук’янова: Ми вже раніше робили такі воркшопи й раніше створювали банери та робимо це періодично з 2015 року. Для нас це такий цікавий та яскравий спосіб висловитися. – З чого саме розпочався ваш активізм? Тоня (Тон) Мельник: Мій активізм розпочався у 2008 році. Я приєдналися до незалежної студентської профспілки «Пряма дія» і ми активно боролися тоді проти неприємних законів, пов’язаних зі студентством. Згодом я доєдналася також до феміністичних рухів в Україні, потім до ЛГБТК+ спільноти. І ось все це мене привело до того, що у 2014-му році також довелося мати справу із темою війни. Марія Равлик Лук’янова: Мій активістський досвід почався у 2014-му, я на той момент жила в Росії і те, що відбувалося з погляду політики... хотілося якось висловлюватися проти цього. Мій активізм розпочався з феміністичної спільноти й, можна сказати, це була якась випадковість, що я зустріла людей, з якими я зрозуміла, що отримала ті слова й назви, які у мене крутилися в голові, але я не знала, як ці всі види дискримінацій називаються. – Маріє, ви сказали, що ви жили в Росії, ви росіянка? Марія Равлик Лук’янова: Так, у мене досі цей паспорт і це створює багато проблем у моєму житті. – Але ви вивчили українську... Марія Равлик Лук’янова: Я жила в Україні, і ти не можеш просто жити й ігнорувати мову. Зізнаюся, що я перейшла на українську вже після початку повномасштабного вторгнення. В якийсь момент життя я хотіла її вивчити, але мені не подобався такий заклик: «Мова – наша зброя». Я на той момент вважала себе антимілітаристською активісткою. Але я перейшла на українську, бо почала відчувати, що мене тригерить російська. Більшою мірою через те, як я зараз спілкуюся зі своїми батьками й родиною – у нас немає порозуміння. Вони в Росії. І я просто відчула, що можу це зробити й це не надто важко для мене, перейти на українську. – Як ви прийшли до розуміння себе як квір-людей? Марія Равлик Лук’янова: Я можу сказати, що це не так, що ти в якийсь момент прокидаєшся і такий: «о, я квір». Але те, що я не відчувала себе комфортно, що мене ототожнюють із так званими «дівчатками» й очікують від мене такої поведінки і соціального сценарію, «як усі дівчатка», яке у мене має бути майбутнє – я це відчула ще в підлітковому віці. Але через те, що я жила в Росії і це маленьке місто, я дуже швидко зрозуміла, що цим не потрібно ділитися з довколишніми. І я дуже довго жила з думками переїхати у велике місто, де можна просто загубитися і знайти свою спільноту. І так сталося, бо так званий камінг-аут я зробила, коли жила у великому місті і була фінансово незалежна від батьків. Я проти закликів від прайд-організацій робити камінг-аути. На досвіді своїх друзів я бачила, чим це обертається. Займенник «вони» я стали використовувати останні 3 роки. Тоня (Тон) Мельник: Сексуальність і ідентичність гендерна – це ж конструкт, який формується під впливом певних чинників. До прикладу – самоосвіти, самовиховання, впливу спільноти, куди ти потрапляєш, виховання батьків. Нас же ж в традиційних наших консервативних суспільствах вирощують як гетеросексуальних людей. І ти ростеш з цією ідентичністю досить довго, можливо, навіть і не думаючи, що є інші опції, тому що знання про інші опції недоступні. Також мені дуже важливо акцентувати на тому, що квір-ідентичність для мене це не лише про сексуальність, не лише про вибір певних типів стосунків з певними конкретними людьми. Це, швидше, про якийсь комплекс позиційності, яка також включає критичне ставлення до систем ієрархій, систем пригноблення, які існують в суспільстві. До консервативних політик в тому суспільстві, де я живу, чи до домінантних суспільств, або ж до держав, які диктують політики. Щодо займенника «вони» - це політичне рішення, яке обумовлене тим, що я не мислю себе як монолітний суб’єкт, який має одну ідентичність, яка на все життя дана мені. – Як Україна як держава та українське суспільство ставилося до ЛГБТК+ спільнот до початку повномасштабного вторгнення Росії в Україну? Марія Равлик Лук’янова: Я переїхали до України у 2016 році і я дуже відчули різницю. Бо на той момент в Росії вже ухвалили закон, який дуже звужував громадську діяльність по адвокації прав ЛГБТ+ людей. І я відчули, що ти просто можеш не настільки сильно боятися. У мене бувало, що мені в спину в Петербурзі кричали «п*дар». І ти йшов на кожну акцію з думкою, що тебе заберуть у відділок. Але в Києві я відчули це по-іншому. Тут інше законодавство і ти можеш просто вранці повідомити, що буде акція, і ви просто виходите на неї і все. Звісно, квір-спільнота розуміла, що рівень гомофобії високий, але це була проблема суспільства, а не законодавства. А в Росії на той час ви вже не могли цього робити. І це породжувало насилля, яке підтримувалося державою. В Україні так не було, і це дуже відчувалось та полегшило моє життя. Тоня (Тон) Мельник: До повномасштабного вторгнення займатися ЛГБТК+ активізмом було важко, небезпечно, але для цього було значно більше можливостей і значно більше простору. Тому що суспільство вже було мілітаризоване війною, яка йшла на сході України, але це не було настільки критично, як це зараз. І взагалі ось цей фактор війни, він дуже сильно впливає на якісь можливості робити будь-що в сфері, пов’язаній із правами людини, з розширенням цих прав, з активізмом, зокрема ЛГБТК+. Так, йде війна і війна – це не прогрес. Це регрес для суспільства, для культури. Я пам’ятаю, що у 2013 році прайди чи акції на тему ЛГБТК+ вони були дуже сильно атаковані правими угрупуваннями і, фактично, не захищалися поліцією. Це поступово змінювалося до 2017-2018 років, коли агресія людей, які мають абсолютно протилежну політичну позицію, нікуди не зникла з боку «правих» людей. Але уже з'явилась така, можливо, показова для Європи підтримка з боку держави чи поліції. Хай вона буде показова для ЄС, але організації використовують це на свою користь, звісно. – Ви не живете нині в Україні, але спілкуєтеся зі спільнотою. Чи стало складніше після початку великої війни займатися активізмом та відстоюванням своїх прав? Марія Равлик Лук’янова: Ще до цього були заклики, що «ваш активізм не на часі, бо в країні війна». Але мені здається, що зараз, коли трапилася повномасштабна, деякі організації та спільноти, навпаки, кажуть, що «наші права завжди на часі» і «зараз ми вкладаємося також у все, що відбувається». Люди зі спільноти йдуть в ЗСУ і воюють, і вмирають. Люди, навпаки, намагаються просувати феміністичні покращення і покращення прав ЛГБТ+ людей в Україні. Але мені здається по спілкуванню з друзями та тому, що я бачу в соцмережах, стало все складніше, все важче і гірше. Бо економічна ситуація у всіх погіршилася, моральний стан у всіх погіршився. Дуже травмоване суспільство, рівень насильства зріс. А коли зростає рівень насильства, це стосується всіх, але більшою мірою це стосується маргіналізованих та дискримінованих міноритарних груп – це люди з фемінної соціалізації, ЛГБТ+ люди. Це завжди були мішені для ультраправого насильства. Зараз ці показники лише ростуть. Тоня (Тон) Мельник: В певному сенсі ситуація повномасштабного вторгнення, коли всі українці в Україні та поза її межами залучені до того, що відбувається, як я помічаю, використовується деякими організаціями, щоб боротися та актуалізовувати права. І права, які раніше, здавалося, не на часі, вони насправді завжди на часі. Це можна сказати й про одностатеві партнерства, які зараз організації ЛГБТК+ намагаються активно підіймати, аргументуючи тим, що в спільноті є люди, які воюють і їм також треба мати якусь впевненість у майбутньому. Якщо партнер чи партнерка загине на фронті, що буде, якщо є спільні діти, чи спільне майно? Чи право побачити людину в лікарні. Що ж до суспільства, з мого погляду, воно стає більш консервативним і більш насильницьким. Ситуації із нападами на людей, які на вулицях Києва чи на тому ж фунікулері мають неформальний вигляд, військовими, наприклад, це дуже показова ситуація того, що насилля, з яким ми вже маємо справу, воно буде тільки збільшуватися у майбутньому. І це не одна ситуація. Люди просто не йдуть і не пишуть заяву в поліцію, це не фіксується. Це зараз насправді велика проблема. – Україна нині перебуває у статусі кандидата на вступ до ЄС. Серед інших умов є захист прав людей – зокрема дискримінованих груп, серед яких є ЛГБТК+. На вашу думку в цьому питанні Україна як держава та суспільство готова до вступу в ЄС чи ні? Тоня (Тон) Мельник: Для мене, чесно кажучи, ЄС не є прикладом чи високим рівнем цінності захисту прав людей. – Уточню – маю на увазі саме умови, які стоять перед Україною. Тоня (Тон) Мельник: Мабуть, ні, не знаю. Марія Равлик Лук’янова: Це доволі складне питання. Адже те, що прописано в документах й те, що є, в реальності дуже відрізняється. Ми вже другий рік живемо в країні ЄС і ти дуже швидко відчуваєш цю різницю між законодавством і реальністю. Звісно, я себе відчуваю краще та відкритіше і я можу не боятися, але праві є й там. І вони також агресивні, і ти також можеш зіштовхнутися із насиллям на свою адресу. Приєднався до Української редакції Радіо Свобода в Празі у березні 2018 року. Телевізійний журналіст, документаліст та сценарист. До команди Радіо Свобода працював кореспондентом та автором спецпроєктів на телеканалі СТБ. Закінчив Київський національний університет імені Тараса Шевченка. В професії – з 2007 року."
"2024-04-03","https://www.radiosvoboda.org/a/news-viyskoviy-ombudsmen-minoborony/32889879.html","В Україні з’явиться військовий омбудсмен – Міноборони","В Україні запровадили інституцію військового омбудсмена, що відповідатиме за захист прав військовослужбовців та членів їхніх сімей. Відповідне рішення було ухвалене 3 квітня на установчій нараді з питань захисту прав військовослужбовців, повідомляє пресслужба Міністерства оборони. Вказано також про створення Центрального управління захисту прав військовослужбовців, яке буде підпорядковуватися міністру оборони та відповідатиме за розгляд звернень та скарг військовослужбовців, надання первинної правничої допомоги, проведення перевірок та розслідування порушень прав військовослужбовців та членів їхніх сімей. «Реалізація цієї ініціативи передбачає комплексний підхід до захисту прав воїнів та членів їхніх сімей, включаючи реагування на конкретні скарги, аналіз конкретних ситуацій, виїзд на місця порушень, проведення перевірок та подальші заходи з відновлення прав», – заявив міністр оборони України Рустем Умєров. У міністерстві зазначають, що серед порушень, які будуть перевірятися Центральним управлінням захисту прав військовослужбовців: забезпечення військовослужбовців, право на відпустку, недопущення зловживання правами командирів, медична допомога, соціальні гарантії, порушення гендерної рівності. No media source currently available Раніше Верховна Рада України ухвалила закон щодо забезпечення прав військовослужбовців і поліцейських на соціальний захист. Метою закону є вдосконалення механізмів забезпечення прав військовослужбовців, зокрема, на інформацію, медичне забезпечення, відпустки, визначення втрати працездатності, правового регулювання та інших питань. Президент Володимир Зеленський підписав документ 2 квітня."
"2024-04-03","https://www.radiosvoboda.org/a/bizhenky-reaktsiya-obrazlyvyy-zhart-televeducha-shvetsiya/32889565.html","«Я українка і я не працюю в борделі»: як українські біженки відреагували на образливий жарт шведської телеведучої","В одному зі шведських клубів до молодої українки підійшов чоловік. Він кинув нерозбірливо фразу, а вже невдовзі схопив дівчину за волосся, вигукнувши їй фразу: «Українська повія! Навіть по телебаченню кажуть, що ви – повії». Декілька тижнів перед цим інцидентом в етері розважальної програми шведського суспільного телемовника SVT телеведуча пожартувала про українок, що, мовляв, українських біженок «чи не найбільше можна помітити у борделях». Таке висловлювання обурило українську спільноту у Швеції та проявило загрози, з якими можуть стикатися українські біженки в країні. Представники SVT вибачитися не захотіли. Але українські біженки надали цьому розголосу, щоб привернути увагу до неприпустимості таких жартів і небезпеки наслідків, до яких вони можуть призвести. Проєкт «Ти як?» дослідив ситуацію. Іванна (ім'я змінили на прохання жінки) приїхала до Швеції як біженка у кінці 2022 року. Тут вона вже знайшла роботу, а згодом й почала вивчати шведську. Декілька тижнів тому Іванна завершила курси й разом із одногрупниками хотіла відсвяткувати випускний. Друзі вирішили відвідати танцювальний клуб у центрі одного зі шведських міст. Жінка розповідає, у групі були й чоловіки, і жінки віком в середньому 35-45 років. «Ми просто пішли потанцювати. Ми всі тримались разом, тобто в мене не було бажання з кимось знайомитись, як і в інших жінок з моєї групи», – розповідає Іванна. В один з моментів, коли Іванна спускалася сходами з другого поверху на перший, її зупинив невідомий чоловік. Як розповідає Іванна, він щось проговорив до неї, але через голосну музику вона не зрозуміла, що саме. «Я не зрозуміла, що цей чоловік хоче, там було дуже гучно, скрізь був галас і музика. Я лише почула слова шведською, на кшталт «kommer», «Ukraina», що, мабуть, означало, чи я з України. Я відповіла, що так, і одразу показала обручку на пальці. І хотіла піти далі. В цю мить чоловік схопив мене ззаду за волосся і дуже сильно прокричав щось на зразок: «Українська повія, так навіть по телебаченню кажуть, що ви – повії». Я дуже злякалась, вирвалась і просто побігла донизу, на перший поверх» Коли Іванна підійшла до своїх друзів і розповіла про цю ситуацію, її одногрупники хотіли заступитися за жінку та знайти кривдника. Проте українка вирішила, що для неї безпечніше просто піти додому. «Мене провели на зупинку – і я поїхала додому. Згодом моя одногрупниця казала, що потрібно було підійти до охорони, зробити щось. Але тоді в мене в голові не було думок, що треба щось вирішувати, я мала лише одну команду: мені треба тікати. Я пам'ятаю, що таке війна, тому такою є моя реакція на небезпеку», – ділиться Іванна. Жінка наголошує й на тому, що була доволі скромно одягнена: на ній був светр і штани. Іванна каже, вона ніколи раніше не потрапляла в такі ситуації. «Перший час після цього випадку в мене не було бажання виходити на вулицю. Я в принципі не часто відвідувала такі клуби, але тепер я точно знаю, що туди більше не піду», – каже вона. Цей випадок трапився з Іванною 23 березня цього року. За декілька тижнів після випуску розважальної програми шведського суспільного мовника SVT «Іммігранти для шведів» (Invandrare för svenskar). У епізоді від 7 березня прозвучало запитання від ведучого: «Яка група іммігрантів отримала найбільше дозволів на проживання у Швеції у 2022 році?», – на яке шведська журналістка Елаф Алі відповіла, що це були українці. Начебто жартуючи Алі додала, що їхня кількість не надто помітна у суспільстві: «Ви можете не думати про це, бо вони світловолосі й зливаються. Чи не найбільш це помітно у борделях». На жарт журналістки в етері державного телемовника активно відреагувала українська спільнота та Посольство України у Швеції. Вони закликали журналістку попросити вибачення за жарт, а керівництво шведського телебачення SVT вжити заходів, аби такі ситуації не повторювались в майбутньому. «Вважаємо такі висловлення глибоко образливими та абсолютно неприйнятними, враховуючи обставини повномасштабної російської військової агресії проти України, яка змусила українських жінок рятувати своє життя та життя своїх дітей за кордоном», – йдеться у заяві Посольства України у Швеції. Із 18 березня Ольга Криштапович та швед Клас Карлін вийшли під будівлю шведського телебачення SVT у місті Мальме. Активісти назвали ці заходи «Тихою маніфестацією» – і на їхні обурення вказують українські прапори. Маніфестанти заявили, що не хочуть загострювати конфлікт, а лиш донести суспільству, яку небезпеку несуть такі наративи з екранів телебачення. Ольга розповідає, що люди прийшли підтримати маніфестацію, їхня кількість сягала декількох десятків людей протягом дня, серед них – не лише українці, а й шведи, а також – люди інших національностей. «Наша основна вимога – спростування наративу про «українок-повій», заява про некоректність поширювання такого наративу. Окрім того, такі програми транслюються на податки шведів й, зокрема, українок, які, не маючи повної підтримки від держави на цей момент, працюють офіційно та приносять податки країні», – каже Ольга Криштапович. Сама Ольга приїхала до Швеції у березня 2022 року як біженка з Києва. Зараз жінка навчається на шведсько-українського перекладача. Також вона працює над соціальними проєктами, які допомагають українським біженцям інтегруватись у шведське суспільство та працевлаштуватись. Ольга розповідає, не вперше у шведських медіа висвітлюють тему українок в контексті проституції. Що більше, в одній з новин шведського телебачення йдеться про, що наратив про «українок-повій» є частиною російської пропаганди у Швеції. В коментарі для шведського телебачення SVT про це розповідає українська аналітикиня Ксенія Ілюк. «Специфічно таргетується пропаганда проти українських жінок біженок, йдеться про те, наче вони всі повії, наче це вся робота, яку вони можуть робити», – пояснює аналітикиня. Громадська активістка Ольга Криштапович каже, такі жарти й загалом систематичне висвітлення українських жінок у контексті проституції є небезпечним. Це провокує бачення у суспільстві, що українки продають послуги сексуального характеру, а отже є прийнятним пропонувати їм це чи чинити насилля щодо них. «Через просування таких наративів українські жінки можуть отримувати пропозиції сексуального характеру, а це перекреслює відчуття безпеки, за яким вони, власне, і приїхали до Швеції. Можуть відбуватись напади на жінок і, зокрема, дівчат-підлітків, оскільки у чоловіків може скластись враження, що українок можна взяти силою. Є ситуації, коли українські діти зазнають булінгу в школах, однокласники можуть казати «твоя мама – повія». Це все підриває процес інтеграції й безпеки», – розповідає Ольга Криштапович. Клас Карлін, який долучився до маніфестації, підтримує біженців з початку повномасштабного вторгнення й надсилає допомогу безпосередньо до України. Клас каже, що після таких «жартів» та загалом підтримування цього наративу, українки піддаватимуться небезпеці в майбутньому. «У мене трапилась ситуація, коли українська жінка біженка звернулась до мене за допомогою. Вона працювала прибиральницею в готелі, одного разу під час роботи жінка отримала запит від гостя готелю щодо інтимних послуг через те, що вона – українка. Це дуже її вразило. Їй довелось не лише залишити свою роботу, а й звернутись до психолога за підтримкою після такої ситуації», – розповідає Клас. Наразі офіційної відповіді щодо «Тихої маніфестації» українців біля будівлі телеканалу немає. Проте програмна менеджерка Крістіна Гілл надала коментар щодо самої телепередачі. Зокрема вона сказала, що компанія не планує вживати жодних заходів. «Звісно ми не будемо вживати ніяких заходів. Те, що було сказано у програмі, входить в рамки свободи вираження поглядів», – зазначила Гілл. Експертка з міжнародного права Ольга Леобрандт пояснює, лише судовий процес може з'ясувати, чи фраза була сказана в рамках права про свободу висловлення. «Питання полягає не лише в порушенні чи непорушенні закону, а й в тому, наскільки такий «жарт» був доречним та прийнятним. Навіть якщо він сказаний в рамках закону, представники шведського телебачення SVT можуть попросити вибачення, аби не просувати такий наратив про українок», – пояснює Ольга Леобрандт. Юристка каже, право на свободу вираження має свої виключення, тобто воно не є абсолютним, як деякі інші права. «Одним із таких винятків є порушення щодо поваги до прав інших. Кожна держава на національному контексті сама визначає, що це означає. Швеція ж встановила, право про свободу вираження порушується, коли є наклеп та вчинення дій, пов’язаних із погрозами та агресією щодо національної групи. Тож як юрист я передбачаю, що цим визначенням можна апелювати», – пояснює Ольга. Експертка пояснює, жарт Елаф Алі націлений на конкретну групу людей – українці, тобто – це фактор національності та етнічного походження. Це включає дві групи людей, адже не всі українці за етнічним походженням є громадянами України, й не всі громадяни є українцями за етнічним походженням. Також йдеться про гендерне визначення – жінки, адже в більшості саме жінки та діти стали вимушеними біженцями у 2022 році. Й вказується конкретне місце їхнього перебування – Швеція. «За такими ознаками в жарті визначено дуже специфічну групу людей», – каже Леобрандт. Юристка пояснює, серед іншого, Елаф Алі пожартувала про всю групу українських біженок, а не про конкретну кількість людей, на кшталт «дехто з них». Це може свідчити про наклеп, бо ж аби довести своє висловлювання, журналістці доведеться підтвердити, що всі українські біженки перебувають в публічних домах. Якщо ж говорити про такі заклади, то цей вид діяльності є незаконними у Швеції. Жарти стосовно такої роботи й поєднування її з українськими біженками також має наслідки, зокрема в особливому негативному ставленні суспільства до українок, каже Ольга. «Якщо хтось заявляє, що одна національна чи етнічна група бере участь у незаконній діяльності, то більшістю суспільства ця група людей сприймається негативно й так, що вона бере участь в заборонених діях. Це матиме наслідки й збільшуватиме маргіналізацію українців». Юристка зазначає, такі жарти сприяють нормалізації проблеми проституції. Тож саме політичні сили у Швеції повинні показати, що проституція, торгівля людьми, насильство не можуть бути нормою. «Швеція дуже серйозно ставиться до роботи у сфері гендерної рівності, й зокрема проблем проституції та торгівлі людьми. Тож, коли по телебаченню лунають такі жарти про певні етнічні чи національні групи, це не смішно. Бо соціальними наслідками є те, що таргетована група буде надалі маргіналізованою, позбавленою можливостей. Це буде помітно у щоденному житті, наприклад, у відносинах роботодавців та працівників, ми будемо бачити, що люди цієї групи будуть надалі принижуватись або ж будуть безпосередньо втягнуті в проституцію», – пояснює Ольга Леобрандт. Христина Гевчук, засновниця ГО RefugeeHope у Швеції подала заяву у поліцію на журналістку Елаф Алі, а також зробила заяву щодо розважальної програми та самого шведського телебачення SVT в Наглядову комісію з питань радіо та телебачення у Швеції. Наразі відповіді вона не отримала. Окрім того, жінка відправила запит в Міністерство юстиції Швеції щодо цієї ситуації, проте, каже, там відповіли, що жарт входить в рамки права свободи вираження поглядів. Це рішення активістка планує оскаржувати."
"2024-03-26","https://www.radiosvoboda.org/a/news-gruzija-obmezhennja-prav-lgbt/32877973.html","Владна партія Грузії заявила про намір обмежити права ЛГБТ","У Грузії найближчим часом парламентська більшість розпочне процедури внесення до основного закону країни поправок, що обмежують права ЛГБТ-персон. Про це повідомив виконавчий секретар владної з 2012 року партії «Грузинська мрія» депутат Мамука Мдінарадзе. За його словами, це робиться «для гарантії захисту сімейних цінностей та неповнолітніх». Надалі ці поправки будуть уточнені та конкретизовані в рамках пакета законів та змін до чинного законодавства відповідно до конституційних норм, зазначив Мдінарадзе. Головною серед ініційованих конституційних поправок є норма, яка фактично забороняє проведення мітингів, зборів, демонстрацій та маніфестацій ЛГБТ-спільноти, в тому числі парадів. Представники ЛГБТ-спільноти в Грузії неодноразово намагалися провести в країні «Марш гідності», але парад щоразу зривався внаслідок протидії та загрози насильства з боку релігійних фанатиків та їхніх організацій. Пакет конституційних змін, запропонованих владою, також передбачає, що шлюбом офіційно вважатиметься виключно «союз одного генетичного чоловіка та однієї генетичної жінки, які досягли 18-річного віку». При цьому усиновлення або піклування про неповнолітніх допускається лише гетеросексуальними особами, які перебувають у шлюбі. Ці положення посилюють конституційну норму, схвалену владною партією у 2017 році, згідно з якою в країні допускається реєстрація шлюбу лише між чоловіком та жінкою. Тоді така конституційна зміна мотивувалася неприпустимістю одностатевих шлюбів. Якщо конституційні поправки будуть ухвалені, в Грузії будуть заборонені будь-які медичні втручання з метою трансгендерного переходу, а в офіційних документах фігуруватимуть гендерні терміни та стать відповідно до генетичного профілю, а не самовизначення людини. Опитані кореспондентом Радіо Свобода неурядові організації, які захищають прав ЛГБТ-персон, повідомили, що мають намір оскаржити поправки в конституційному суді Грузії, посилаючись на їхню невідповідність нормам основного закону про рівність усіх громадян незалежно від їхньої ідентичності, а також закону проти дискримінації, ухваленого 2014 року в процесі оформлення договору про євроасоціацію. Водночас багато експертів у Грузії переконані, що ініціатива владної партії є не більш ніж передвиборчим кроком перед жовтневими парламентськими виборами. «Грузинська мрія» навряд чи реально ризикуватиме ускладненням відносин із ЄС та скасуванням безвізового режиму, оскільки його головною умовою було неухильне виконання грузинського закону «Про недопущення дискримінації»."
"2024-03-08","https://www.radiosvoboda.org/a/zhinky-na-viyni-henderna-rivnist/32853881.html","Жінки на війні: як долати «скляну стелю»","Після початку повномасштабного вторгнення кількість жінок в Збройних силах України зросла на 40%. Це дані кадрового центру ЗСУ станом на жовтень минулого року. У відомстві називають цей показник найбільшим у новітній світовій історії за кількістю жінок на полі бою. У Генеральному штабі України повідомляють, що станом на березень 2024 року понад 47 тисяч жінок служать у складі ЗСУ. З них понад 4 тисячі – безпосередньо на передовій. Урядовці підкреслюють, що в український армії скасовані будь-які обмеження щодо призначення та проходження жінками-військовослужбовцями служби на всіх посадах (в тому числі бойових) за всіма групами військово-облікових спеціальностей. Це забезпечує закон, ухвалений у 2018-му році. Чи працює це насправді та якою є тенденція щодо гендерної рівності в українські армії? Чи чути голос жінок в інформаційному просторі про проблеми війни? Щонайменше 4 000 українських жінок мають у Збройних силах бойові посади. Однак їх кількість могла би бути більшою. Не поодинокі випадки, коли жінкам доводиться виборювати можливість потрапити на поле бою на рівні з військовими чоловіками. Багатьом це вдається не з першого разу, а у деякі підрозділи жінкам мобілізуватися взагалі не вдається. Про це розповідає морська піхотинка і військова медикиня Ярина Чорногуз в ефірі Радіо Свобода (проєкт «Свобода.Ранок»). «Я чую від приятельок і посетер, і жінок, які намагаються піти на військову службу, що в нас є, виявляється, підрозділи, де чоловіки кажуть «ми принципово не беремо жінок». Дуже сумно, тому що 21-те століття надворі, війна стає також дуже технологічною, і дуже велика кількість роботи жінки можуть робити на рівнях, навіть не маючи додаткової фізичної підготовки», – пояснює Чорногуз. Ольга Рукавішнікова, гранатометниця 112-ї окремої бригади територіальної оборони ЗСУ, теж підтверджує Радіо Свобода гендерну дискримінацію у війську, хоча на власному досвіді вона з цим не зіштовхнулася. «У мене часто бувало так, що фізична форма краща, ніж у деяких хлопців», – пояснює Рукавішнікова. Єдина жінка-штурмовик в ОШБ «Лють» із позивним «Пантера» розповіла Радіо Свобода, що не чекає від побратимів поблажливого ставлення. До повномасштабного вторгнення працювала кінологом в поліції, а зараз а її спиною вже чималий бойовий досвід на лінії зіткнення, зокрема участь в операціях в Кліщіївці та Курдюмівці. Дівчина зізнається – аби працювати на рівні з побратимами-чоловіками, їй доводиться тренуватися набагато більше. «Я не тільки на те що на рівні маю бути, мені треба двічі більше працювати, щоб показувати, що я можу», – говорить жінка. Та додає, що навіть коли фізично почувається погано, не зізнається про це побратимам. «Я нікому про це не скажу і буду на рівні з хлопцями працювати. Не залежить від того, що я відчуваю біль. Сама це вибрала, це твій вибір. Ну що ти тут скажеш Я не піду бо в мене там місячні чи я я не хочу. Це твоя робота, так що ти маєш вже підлаштовуватись», – пояснює Альона. Питання загальної мобілізації жінок на законодавчому рівні наразі не розглядають. Під час підсумкової прес-конференції наприкінці 2023 року президент України Володимир Зеленський заявив, що не підтримає таку пропозицію. Водночас у суспільстві обговорення цієї теми існує. Зокрема Ярина Чорногуз переконана, що саме це буде свідченням справжнього рівноправ’я. «Має бути державою визначене певне число необхідних жінок, яких треба призвати. І щоб їх призвати, не означає, що прямо всі мають відразу йти в окопи. Хтось може йти на якісь там посади інші, але тільки тоді ми матимемо справжнє рівноправ'я. А так зараз виходить, що в основному чоловіки платять своїм життям і здоров'ям за Україну», – пояснює свою позицію морьска піхотинка і медикиня. Тривалий час військовослужбовиці звертали увагу вагому гендерну нерівність у забезпеченні жінок формою та спорядженням. Минулого року завдяки співпраці організації ArmWomenNow з робочою групою в Міноборони жіночу літню польову форму для Збройних сил України офіційно поставили на забезпечення. До цього всім жінкам видавали лише комплект чоловічого крою та чоловічу спідню білизну. У лютому 2024 року в Міноборони офіційно повідомили, що військовослужбовиці ЗСУ вперше отримали комплекти літніх польових костюмів, які виготовлені з врахуванням жіночих антропометричних параметрів. «До цього ми всі йшли дуже довго. Над розробкою та впровадженням форми для жінок працювало дуже багато людей. Вже зараз ми бачимо дедалі більшу зацікавленість жінок в залученні до Збройних сил на добровільній основі. Наше завдання – створити гідні умови для їхньої служби», – заявила заступниця міністра оборони України Наталія Калмикова. Попри те, що кількість військовослужбовиць послідовно зростає у війську, аналітики Інституту масової інформації відзначають зменшення присутності жінок в інформаційному просторі на тему війни. Лише 17 відсотків експертних коментарів у медіа нині надають жінки. «Ми почали фіксувати, що рівень присутності жінок як експерток знизився на кілька відсотків та відкотився на роки й роки назад. Чоловіки-військові, посадовці та їхні коментарі витіснили жінок з публічного простору. Зрозуміло, що це пов'язане з активними бойовими діями та актуальністю теми, втім серед військових теж є жінки, які можуть коментувати та залучати свій досвід і експертизу. Є складність у тому, що чоловіків частіше ставлять на керівні посади, тому жінки з релевантним чи навіть більшим досвідом можуть упиратися в так звану скляну стелю», – зазначає Яна Машкова, дослідниця ІМІ."
"2024-02-16","https://www.radiosvoboda.org/a/news-hretsia-odnostatevi-shliuby/32822001.html","Греція легалізувала одностатеві шлюби","Парламент Греції ухвалив закон, що дозволяє людям однієї статі укладати шлюби. Греція стала першою православною країною, яка легалізувала одностатеві шлюби. «Голосування завершено: сьогодні ввечері Греція з гордістю стане 16-ою країною ЄС, яка ухвалила закон про рівність шлюбів. Це історична віха в галузі прав людини, що відображає сучасну Грецію – прогресивну і демократичну країну, пристрасно віддану європейським цінностям», – написав прем’єр-міністр країни Кіріакос Міцотакіс у соцмережі X (колишній Twitter) ввечері 15 лютого. Законопроєкт також дозволяє одностатевим парам усиновлювати дітей і надає повні батьківські права одруженим партнерам, проте не дозволяє одностатевим парам ставати батьками через сурогатне материнство, що викликало критику правозахисників. Парламент складається із 300 законодавців, за законопроєкт проголосували 176 із них. Документ стане законом після публікації в офіційному урядовому бюлетені. Законопроєкт ухвалили, попри те, що православна церква, яка має в країні статус «переважної релігії», виступає рішуче проти легалізації одностатевих шлюбів. У 2015 році Греція дозволила одностатевим парам цивільне партнерство, а у 2017 році громадянам надали право на визнання своєї гендерної ідентичності й зміну юридичної статі без хірургічного втручання."
"2024-01-05","https://www.radiosvoboda.org/a/news-kvartal-95-komisia/32762899.html","Комісія з журналістської етики відреагувала на скаргу щодо жартів «Кварталу 95» про переселенців","Комісія з журналістської етики відреагувала на подану їй скаргу щодо жартів про переселенців в новорічному випуску «Кварталу 95» на телеканалі «1+1 Україна». Головна редакторка херсонського медіа Кавун.City Євгенія Вірлич, яка подала скаргу на телеканал «1+1» до Комісії з журналістської етики через номер про «переселенку зі Скадовська» у випуску «Кварталу 95», заявляла, що у скетчі «містилася пряма і відверта дискримінація мешканців південної і східної України за ознакою мови, а також дискримінація жінок». Комісія прямо не вказала, чи побачила дискримінацію в номері, але зауважила, що «лінія між гумором і висміюванням певного явища з одного боку, та дискримінацією і мовою ворожнечі з іншого боку є дуже тонкою», і закликала загальнонаціональні телеканали з великою аудиторією «проявляти особливу уважність до можливих проявів дискримінаційного гумору». «Як великі медіа, що мають значні ресурси для проведення передвипускової експертизи матеріалів, вони мають проявляти особливу уважність до можливих проявів дискримінаційного гумору і вживати всіх застережних заходів для того, щоби уникнути дискримінації і стереотипізації вразливих груп в ефірах», – йдеться в заяві. Комісія наголошує, що «не відмовляє медіа у свободі вибору тематики для жартів, але закликає їх ретельніше працювати з досвідами аудиторії, адже гумор чи сатира як контент, що передусім створюється з розважальною метою, не мають спричинити додаткової ретравматизації тих, хто може впізнати себе серед героїв скетчів чи сценок». «Безпосередньо у ситуації з показом новорічного шоу «Кварталу 95» телеканалом «1+1 Україна» комісія вітає кроки медіа щодо зменшення шкоди від ефіру шляхом видалення номеру з Youtube і монтажу усього випуску задля видалення дискримінаційного скетчу з повного випуску шоу. Хоча вони сталися після бурхливої суспільної реакції, зокрема заяви мера тимчасово окупованого Скадовська, а відео на момент заяви ще продовжує перебувати у відкритому доступі, така реакція вказує на усвідомлення телеканалом шкідливих наслідків, до якого може призвести поширення цього відео в майбутньому. Така реакція контрастує з реакцією колективу творців шоу, які апелюють до «роздування зради на рівному місці» і гри на руку ворогові, що перекидає відповідальність за потенційне порушення на аудиторію», – наголосили в комісії. Крім того, у комісії дали поради медіа, як забезпечити відповідність розважального контенту вимогам Кодексу журналістської етики: «Розробити і впровадити системні заходи для створення недискримінаційного контенту в телешоу, наприклад, наявність відділу чи спеціаліста з толерантності й інклюзії, щорічне проходження працівниками медіа тренінгів із недискримінації і гендерної рівності, передбачити спеціальні ресурси на ці заходи, а також регулярно здійснювати систематичний огляд та звітність щодо їх виконання, розробити і впровадити політики рівності і недискримінації в контенті й редакції». Під час новорічного випуску комедійного шоу «Квартал 95» на каналі «1+1 Україна» показали скетч про «переселенку зі Скадовська», яка переїхала на Закарпаття і намагається перейти на українську мову. Пародійний номер викликав різку критику. Зокрема, головна редакторка херсонського медіа Кавун.City Євгенія Вірлич, яка подала скаргу на телеканал «1+1» до Комісії з журналістської етики через випуск «Кварталу 95» про Скадовськ, заявила, що у скетчі «містилася пряма і відверта дискримінація мешканців південної і східної України за ознакою мови, а також дискримінація жінок». Тим часом канал «1+1» у відповіді на запит видання «Детектор медіа» вибачився за номер і пообіцяв, що його видалять із випуску. Російські війська захопили Скадовськ на Херсонщині навесні 2022 року. Після звільнення Херсона восени того ж року в Скадовськ перенесли російську окупаційну адміністрацію. Долучайтесь до спільноти Радіо Свобода у Viber !"
"2023-11-28","https://www.radiosvoboda.org/a/genderna-sytuatsiya-v-ukraini-voennoho-chasu/32696907.html","Жінки в армії, політиці і владі: як змінилася гендерна ситуація в Україні","Жінки в політиці, армії, місцевому самоврядуванні. Останніми роками їхнє представництво у цих сферах збільшилося. Роль жінки змінилася з початком повномасштабного вторгнення, – вказує соціологія. Тисячі взяли зброю і пішли в армію захищати свою домівку. Інші займаються допомогою війську, волонтерством, адвокацією України на міжнародних майданчиках. До того ж, за статистикою, більшість бізнесів відкритих цьогоріч – саме жінками. Велика їхня роль і в повоєнній відбудові. «Ми разом точно пишемо нову роль жінок», і нинішнє жіноче лідерство українок «здобуте сльозами і кров'ю», – сказала перша леді Олена Зеленська на відкритті 7-го Українського жіночого конгресу у Києві. То яке ж воно, українське жіноче лідерство під час широкомасштабної війни: Радіо Свобода порахувало скільки жінок нині на найвищому рівні керують державою. «Якщо порівнювати 20 років тому, то ситуація сьогодні набагато краща стосовно залученості жінок і в політичні процеси, і в державні процеси, і в управлінські процеси, тощо», – вважає Олена Шуляк, народна депутатка, голова президентської партії «Слуга Народу». Про представництво жінок у владі Радіо Свобода говорило із нею у кулуарах Сьомого Українського Жіночого Конгресу, який 22-23 листопада відбувся у Києві. На його полях учасниці обговорили, зокрема, політичну участь, економічні можливості для жінок та їхню залученість у процесах безпеки. Зростання кількості жінок у владі бачить і співголова парламентської фракції «Європейська Солідарність» Ірина Геращенко. «Як старожил української політики, чи у владі, чи в опозиції, я відстоювала дуже серйозно принцип гендерної рівності. І для нас це дійсно дуже важливо, бо коли в далекому 2007-му році я прийшла в парламент, там було 7% жінок. У першій п'ятірці була обов'язково хтось із представниць шоу-бізнесу або щось таке, і до цього серйозно не ставилися. Ми змінили, зламали цю ситуацію», – стверджує Геращенко. Про збільшення представництва жінок свідчать і цифри. За даними Центральної виборчої комісії, які на Жіночому Конгресі озвучив її голова Олег Діденко, в чинному ІХ скликанні парламенту – 21% жінок. І це значно більше ніж у VI скликанні, обраному у 2007-му. Тоді жінок серед нардепів було близько 8%. І з кожним скликанням ситуація покращувалася. «У 2012-му – близько 10%, у 2014-му – більше 11%. У 2019 році в нас вже стався певний прогрес – 21%. Мабуть, це наслідок того, що питанням гендеру почала приділятися більша увага, і це добре, але цього недостатньо», – констатує голова ЦВК Олег Діденко. Бо новий виборчий кодекс, проголосований у 2019-му, передбачає гендерну квоту 40%. І до цієї цілі треба прагнути, – наголошує Пітер Ербен, директор Міжнародної фундації виборчих систем в Україні. «Гендерна квота надзвичайно важлива, особливо для парламенту. З минулого скликання кількість жінок зросла від 12% до 21%, але цього не достатньо. Європейська мета – 40% (жінок – ред.) в керівних органах по всій Європі. Якщо ми подивимося по вертикалі на керівні органи в Україні, то побачимо поступове збільшення жінок аж до сільрад, де жінки вже досягають цілі 40%. Так має бути в парламенті, в обласних радах, в міськрадах і так далі», – пояснює Пітер Ербен. Хоча місцеві вибори у 2020-му році відбулися за новим виборчим законодавством, але 40% квота не всюди була дотримана. Як пояснює Олена Шуляк, партії хоч і подавали жінок у список, але ті, зрештою, відмовлялися від свого прохідного місця. «63% таких знімань серед жінок – це якраз технічні історії з технічним кандидатством. Для нас на сьогодні величезне завдання ухвалити відповідні зміни до законодавства, щоб не було жодної шпаринки: якщо прописано 40% жіноча квота, то вже потім на це місце не може претендувати чоловік», – каже Олена Шуляк. Якщо придивитися до парламенту уважніше, то перша жінка, а точніше одразу дві, у президії Верховної Ради з'явилися у 2014-му, в VIII скликанні. Віцеспікерками тоді стали Ірина Геращенко та Оксана Сироїд. У нинішньому ІХ скликанні з трьох членів президії одна жінка – заступниця голови Верховної Ради Олена Кондратюк. Щодо парламентських фракцій, то 2 із 8 очолюють жінки: Юлія Тимошенко – «Батьківщину», Олександра Устінова «Голос». Ще одна жінка Ірина Геращенко – у статусі співголови «Європейської Солідарності». Якщо звернути увагу на парламентські комітети, то з 23-ьох існуючих, жінки очолюють лише 5. Схожа ситуація і в уряді. Кабмін, який очолює прем'єр-міністр Денис Шмигаль, складається із 21 міністра. З них 5-ро жінок, тобто менше 25%. Натомість, саме жінки мають перевагу серед віцепрем'єрів, там їх троє із п'яти. До порівняння: хоча жінок у нинішньому уряді трохи менше чверті, на початку 2000-х Кабмін був повністю чоловічим, як от перший уряд Віктора Януковича, який діяв у 2002-2005 роках. Не краща ситуація в уряді Арсенія Яценюка, сформованому після Революції гідності, у 2014-му. У ньому була всього одна жінка – Людмила Денісова на посаді міністерки праці та соцполітики А як щодо чинних заступників міністрів? З інформації у відкритому доступі вдалося з'ясувати, що чоловіки переважають більш ніж у два рази. Ситуація із гендерною квотою проблемна не тільки в уряді, вважають народні обраниці. «Жінки недостатньо захищені щоб мати рівний доступ і до політики, і до державних посад, і взагалі до процесів, які зараз важливі в Україні, які пов'язані з відновленням, з відбудовою, з процесами євроінтеграції», – каже Олена Шуляк. «Давайте візьмемо ЦВК, Кабінет Міністрів, будь-які органи влади. Ну немає там жінок. Там і приблизно навіть немає витримки не те, що 40%, а навіть 20% немає. І відповідно жінка розуміє, що в неї немає рольової моделі, вона не може дійти до тої вершини, до якої б вона хотіла», – свою думку пояснює Юлія Клименко, заступниця голови фракції «Голос». До того ж, політикині наголошують, гендерні квоти мають бути не просто цифрами – жінки мають безпосередньо впливати на процеси. «30% жінок в партії іноді можуть нічого не означати. Жінка має впливати на прийняття рішень. Ось з цим в нинішньому парламенті проблеми. Тому що жінки є, вони навіть очолюють комітети, але вони не впливають на прийняття рішень. Всі рішення передані сьогодні Банковій, там приймаються рішення, а на Банковій жінок немає», – вважає співголова «Європейської Солідарності» Ірина Геращенко. Щодо Банкової, то до Ставки Верховного головнокомандувача входять лише чоловіки. Якщо оцінювати керівництво Офісу Президента, то серед 10 заступників Андрія Єрмака лише одна жінка. «І я в цьому бачу насправді проблему іноді транспарентності нашого суспільства, тому що і за столом, де вирішуються військові справи, мають бути жінки. Тому що це тоді інклюзивний погляд, в тому числі на питання війни, в тому числі на питання, можливо, забезпечення військових, можливо, певних речей, на які жінка дає іншу візію», – наголошує Геращенко. «Ми ще з точки зору сприйняття і ментальності далекі від гендерної рівності, рівності в державному секторі, в політиці», – таку думку під час Жіночого Конгресу висловила Ольга Стефанішина, віцепрем'єр-міністерка з питань європейської та євроатлантичної інтеграції. Серед урядовців саме вона відповідальна за питання гендерної політики в Україні. Каже, працюватимуть, аби забезпечувати присутність жінок як в парламенті, так і в уряді. За словами Стефанішиної, «це інший формат ухвалення рішень, інший підхід і більш інклюзивне бачення деяких політик». Питань гендерної рівності чи прав жінок не було у списку 7 рекомендацій Європейської комісії, – наголошує Ольга Стефанішина. А це, за словами віцепрем'єр-міністерки, «визнання того, що ми рухаємося на рівні з країнами Європейського Союзу». «Цей блок не підсвічувався як проблемний, як такий, в якому Україна відстає від загального демократичного розвитку держав. Хоча, наприклад, і Молдова, і Грузія, і деякі інші країни мають це (питання гендерної рівності, прав жінок – ред.) в переліку основоположних трансформацій, які мають бути здійснені», - пояснює віцепрем'єрка. Справа в тому, що Україна послідовно імплементує гендерну політику в законодавство. Окрім запровадження гендерних квот у виборчих списках партій на рівні 40%, держава посилила відповідальність за домашнє насильство і насильство за ознаками статі. А ще ратифікувала Стамбульську конвенцію. «Це був крок назустріч Європі, європейським цінностям, на зустріч трансформації самого мислення. І в цілому те, що в уряді, окрема посадова особа, я, відповідальна за гендерну політику, це означає зобов'язання забезпечувати гендерний мейнстрім у всіх програмах, проектах, у всьому, що стосується формування державної політики», – про свою роботу розповідає Ольга Стефанішина. «У нас є багато депутаток, які склали мандати або готові скласти мандат місцевих депутатів», – розповідає депутатка від «Голосу» Юлія Клименко. Причина – заборона Кабміну виїжджати закордон, зокрема, депутаткам місцевих органів влади. Вони, не маючи змоги поїхати до дітей, яких через війну вивезли в безпечні країни, складають мандати. І це проблема, – кажуть нардепи. «Скажіть, будь ласка, що вибере жінка? Це очевидно, що жінка вибере своїх дітей», – пояснює Клименко. Проблеми з участю жінок можуть виникнути і на повоєнних виборах. Жінки, які понад 90 днів перебувають закордоном у вимушеній еміграції через російсько-українську війну, не зможуть балотуватися, пояснює голова ЦВК Олег Діденко. «Згідно із законом, якщо його застосовувати буквально, 90 днів перебування за кордоном уже переривають ці п'ять, десять безперервних років проживання в Україні, які є умовою для балотування (на виборах – ред.)», – тлумачить законодавчі тонкощі Діденко. Законодавчі зміни, які можуть вирішити цей повоєнний виклик і зняти з жінок обмеження, ЦВК ще у вересні 2022-го направляла до комітету з питань організації державної влади, місцевого самоврядування, регіонального розвитку та містобудування, каже його очільниця Олена Шуляк. «У нас зараз з вами майже 20% населення знаходиться за кордоном, і це здебільшого жінки, то вони потім не зможуть обиратися на загальнодержавному рівні. Наше завдання – зробити відповідні зміни до законодавства, щоб ті жінки, які з безпекових причин виїхали за кордон і будуть повертатися сюди, в Україну, щоб в них також була змога обов'язково балотуватися і приймати участь у політичному житті», – розповіла Олена Шуляк у коментарі Радіо Свобода. «Ми повинні зробити все можливе, щоб вимоги щодо проживання були змінені. Щоб жінки, які повернуться до України, могли балотуватися. Ми не повинні робити відкат у наших досягненнях», – переконаний Пітер Ербен, директор Міжнародної фундації виборчих систем в Україні. Щороку Всесвітній економічний форум проводить дослідження гендерного розриву у світі. У останньому звіті Global Gender Gap, опублікованому в червні 2023-го, Україна посідає 66 місце серед 146 країн світу. Результат покращився з 2022-го. Тоді Україна була на 81-му місці. Рейтинг формується на основі даних у 4 категоріях. Це економічна участь та можливості, реалізація в освіті, здоров’я та життєзабезпечення, розширення прав та можливостей у політиці. У останній, за даними звіту, Україна відстає найбільше з усіх категорій, посідаючи 87 місце у списку 146 країн. У звіті дають оцінку і гендерному розриву в оплаті праці. Втім, даних про Україну немає, оскільки в фокусі дослідження лише країни, які входять до Організація економічного співробітництва та розвитку. Цифри є у Мінекономіки. За даними міністерства, нині гендерний розрив у заробітній платі в Україні становить 18,6%. Це означає, що за одну і ту ж роботу чоловік, наприклад, отримує 100 гривень, а жінка 81 гривню 40 копійок. «Якщо перевести в роки, це говорить про те, що жінка 6,5 років працює безкоштовно», – пояснює ситуацію віцепрем'єрка та міністерка економіки Юлія Свириденко. На думку Олени Зеленської, подолання гендерного розриву в оплаті праці це «дійсно стратегічне питання». «Бо якщо в сім'ї мають обирати, кому лишитися вдома і доглядати за дітьми, наприклад, то начебто логічно лишатися тому, в кого менший дохід. А це часто жінка. І виходить замкнуте коло», – вважає перша леді. Скоротити нерівність на 5% до 13,6% уряд має на меті до 2030 року. Для цього затвердили Національну стратегію подолання гендерного розриву в оплаті праці. Чому існує різниця в оплаті праці? У Мінекономіки називають кілька факторів і розповідають як планують їх змінювати. Перш за все, це відсутність більш гнучких форм праці. Юлія Свириденко вважає, потрібно «дати гнучкість жінкам для того, щоб була можливість працювати і з дому, і дистанційно працювати». Для цього найближчим часом збираються розробити та ухвалити оновлене трудове законодавство, яке б, серед іншого, передбачало рівну оплату праці. Друге – проблема із зручним поєднанням сімейних та професійних обов'язків. Аби поєднувати материнство та кар'єрні можливості було комфортніше, необхідно створювати достатню кількість дитячих садків та шкіл, кажуть в уряді. Третій фактор – гендерні стереотипи. Чоловіки очікують вищу оплату праці, аніж жінки. Такі результати дослідження одного з українських сайтів працевлаштування. Про це заявляють і в Мінекономіки. Аби подолати цей стереотип серед українок, міністерство спільно з першою леді запланували комунікаційну кампанію «Звісно, зможеш». Нею хочуть переконати жінок, що вони можуть отримувати більшу оплату за свою працю. «Наша задача підтримати жінок в їх бажанні займатися бізнесом, в їх бажанні здобувати нові знання, навички, для того, щоб вони були конкурентними на ринку праці, для того, щоб, звичайно, цей розрив зменшувався. І разом з цим, працюємо над розвитком програм підтримки для жінок», – розповіла Радіо Свобода Юлія Свириденко. «56% новостворених бізнесів за цей рік – це жіночі бізнеси, що більше, ніж будь-коли», – повідомила Олена Зеленська під час Сьомого Українського Жіночого Конгресу. Щоби підтримати жіночі підприємницькі ініціативи, уряд має кілька програм. 1. «Власна справа». Це грантова програма, за якою можна отримати до 250 тисяч гривень на власний бізнес. Умовою є створення одного-двох робочих місць. 54% переможців програми саме жінки. Що цікаво, розповідає Юлія Свириденко, жінки-переможниці грантових програм «зазвичай просять меншу суму в бізнес-плані, аніж чоловіки. Це така дуже яскрава тенденція, яку ми спостерігаємо». 2. Розвиток для ветеранського подружжя. Коли один із членів сім’ї воює, подружжя має можливість отримати від 250 тисяч до мільйона гривень на розширення або створення власного бізнесу. Ця грантова програма доступна також для ветеранів та ветеранок. 3. Ваучер на навчання від Державної служби зайнятості. Проблемою воєнного ринку праці стала невідповідність фаху людей, які шукають роботу, потребам та запитам роботодавців, які в пошуку співробітників. Аби опанувати нові знання та навички, уряд пропонує ваучери на навчання від Державної служби зайнятості. Держава дає вибір із 124 спеціальностей та 27 тисяч гривень, якими можна повністю або частково оплатити навчання. 71% тих, хто скористався ваучером, саме жінки. Найбільше запитів було на навчання медпрацівників, соцпрацівників та психологів. Водночас, жінки обирали вчитися на охоронниць, трактористок, водійок, електрогазозварювальниць. «Це говорить про те, що ми вже долаємо стереотипи і більш частіше хочемо здобувати так звані не жіночі професії», – каже Юлія Свириденко. Список понад 450 заборонених для жінок професій було скасовано урядом у грудні 2017-го. З початком повномасштабного вторгнення, кількість жінок, які зі зброєю пішли захищати Україну, зросла на 40%. Нині у складі ЗСУ 43 тисячі військовослужбовиць і це майже втричі більше ніж у 2014-му, каже Олена Зеленська. «Наші жінки – захисниці. Уже не метафорично, а фізично. Українська берегиня, цей архаїчний образ, він дуже змінився. Вона вже не сидить коло домашнього вогнища, бо його зруйнували нападники. Але на місці втраченого вона будує новий дім. І сама фізично боронить його від знищення», – вважає перша леді. Поштовхом для зростання кількості жінок в армії стала війна на сході України, яка почалася 2014-го, а також законодавчі зміни. У 2018-му парламент ухвалив Закон про рівні права і можливості для чоловіків і жінок при проходженні військової служби. Це дало можливість жінкам обирати посади, на яких вони хочуть служити та здобувати бойові спеціальності на рівні з чоловіками. Нині для жінок скасовано будь-які обмеження щодо військових спеціальностей. А у травні 2019-го Кабмін дозволив дівчатам вступати до військових ліцеїв. Серед них Дар’я Лапчинська. Вона ліцеїстка Військово-морського ліцею імені віцеадмірала Володимира Безкоровайного. Військову службу обрала за прикладом брата і батька, які нині служать в ЗСУ. «Я з 7 класу мріяла вступити до військового ліцею. Брала приклад з брата і з батька. Брат вступив до військового ліцею і я теж захотіла. Мрію вступити до Інституту військово-морських сил на штурмана, водити кораблі», – про плани розповідає дівчина у коментарі Радіо Свобода. В ліцеї, розповідає, відчуває рівність у правах між дівчатами та хлопцями. Втім, навчаючись у звичайній школі, каже, однокласники дивувалися та не вірили в військове майбутнє Дар’ї тільки тому, що вона дівчина. Нині Даша ламає стереотипи і бачить майбутнє української жінки у розвитку гендерної політики. «В наш час жінки мають великі можливості займати посади, які їм зараз подобаються, незважаючи на стереотипи. Так само і військова жінка має можливість доводити, що обороняти країну можуть не лише чоловіки. І взагалі, що українська жінка може все», – пояснює свою позицію ліцеїстка. «Доводиться жінкам-військовослужбовицям більше напрягатися, доказувати, що вони все-таки на рівні можуть виконувати бойові завдання. Ось таке є, так», – про службу жінок в ЗСУ розповідає Аліна Терехова, раніше доброволиця «Айдару», а нині бойова медикиня. Каже, прояви гендерної нерівності її не торкнулися, бо сама вже старшого віку, а от щодо молодших дівчат бувало. «Це більше стосується не самих навіть солдат, а вищого такого рангу, офіцерів», – каже Аліна. «Я не відчуваю ніякої дискримінації. Можливо, тому що я вже далеко не юна дівчинка. Можливо, тому що мені повезло з підрозділом. Все залежить від підрозділу, від командирів», – ділиться з Радіо Свобода військовослужбовиця Ірина Голосна, яка служить в аеророзвідці. «Як я себе в армії відчуваю? Прекрасно, чудово. До мене ставляться як до звичайного солдата, як до інших. Тобто мене не відділяють, в нас рівноправ'я. В нас є багато жінок», – розповідає жінка. «Ми вже змінили законодавство і накази, де жінки можуть бути так само зі званнями і очолювати ті чи інші військові підрозділи. Те саме ми змінили, що стосується освіти. Але ще дуже багато треба змінювати і ментально. І, на жаль, те, що стосується сексуальних домагань і, в принципі, такого сексистського відношення, воно існує», – пояснює Марія Іонова, народна депутатка від «Європейської Солідарності». Працювати слід і над просуванням жінок по службі. Бо попри велику кількість жінок-військовослужбовиць, керівних посад серед військового командування вони не займають. Донедавна командувачем Медичних сил була Тетяна Остащенко. Втім, її звільнили, посаду обійняв очільник головного військового госпіталю в Києві Анатолій Казмірчук. «Коли ти спілкуєшся з генералами, потім з полковниками, потім з майорами, і вже потім десь на рівні старших лейтенантів ти побачиш першу жінку, яка не гірше, а навіть краще може виконати завдання. Забезпечення жінок в лавах Збройних Сил, підтримка жінок, які сьогодні також є одним із найбільших в Україні, є одним із ключових стрижнів економічної стабільності нашої держави», – каже віцепрем’єрка з питань європейської та євроатлантичної інтеграції Ольга Стефанішина. «Ми маємо надати право, а жінка має доказувати своєю професійністю, своєю компетентністю, відповідальністю, чи відповідає вона займаній посаді чи ні. Можна сказати так і про чоловіків, але просто для жінок, наприклад, в секторі безпеки і оборони, мабуть, більші вимоги, хоча насправді мало би бути на рівних», – вважає Марія Іонова. Жіноче лідерство має важливе значення як для перемоги України, так і для відбудови повоєнного миру. Так вважає амбасадорка США Бріджит Брінк. Про це вона заявила, виступаючи на Жіночому Конгресі. «Ви сильні. Ви сміливі і вас не зупинити. Україні знадобиться ваша сила, щоб виграти цю війну. І їй знадобиться ваша рішучість, щоб забезпечити мир, який настане після неї», – запевнила Брінк. Ключову роль українських жінок у повоєнній відбудові бачать також депутатки та урядовиці. «Ми розуміємо, що під час війни переосмислюється роль жінки і, звичайно, саме жінки будуть ядром для відновлення країни», – впевнена Юлія Свириденко. «Домогтися паритетної участі жінок і чоловіків у відбудові» ставить за мету Олена Кондратюк. «Наша мета – дати жінкам змогу впливати на процеси і рішення без дискримінацій і нових скляних стель». І основу для таких можливостей держава намагається закладати вже сьогодні, шукаючи рівності як на політичному шляху в ЄС, так і на шляху до перемоги, фронтами і окопами сходу та півдня України, які нині ділять військовослужбовці та військовослужбовиці ЗСУ. Журналістка. До команди Радіо Свобода приєдналася 2022-го. У професії – понад 6 років. Половину з них працювала парламентською кореспонденткою на одному з українських телеканалів, відстежувала діяльність народних депутатів у Верховній Раді. Після 24 лютого 2022-го роблю аналітичні матеріали та інтерв’ю на тему війни Росії проти України"
"2023-11-05","https://www.radiosvoboda.org/a/news-minoborony-kontsepsiya-kadry/32671883.html","Рекрутинг замість призову: затверджено Концепцію військової кадрової політики Міноборони","Міністр оборони України Рустем Умєров підписав наказ про затвердження Концепції військової кадрової політики відомства до 2028 року. Як йдеться на сайті відомства, документ визначає стратегічне бачення розвитку військової кадрової політики у сфері оборони впродовж наступних п’яти років – як під час дії воєнного стану, так і у мирний час. «Головний акцент концепції – гарантоване задоволення потреб ЗСУ в людях під час повномасштабної війни, інтеграція в євроатлантичний безпековий простір, взаємосумісність ЗСУ зі збройними силами держав-членів НАТО», – йдеться в повідомленні. Очікувані МО результати від концепції: Моніторинг та оцінку результатів впровадження концепції здійснюватиме Комітет з питань кадрового менеджменту в системі Міноборони. Долучайтесь до спільноти Радіо Свобода у Viber !"
"2023-09-07","https://www.radiosvoboda.org/a/news-meksyka-aborty-dozvil/32582741.html","У Мексиці зняли федеральну заборону на аборти","Верховний суд Мексики скасував усі федеральні покарання за аборти та зобов’язав національну службу охорони здоров’я надавати цю послугу всім охочим. Згідно з рішенням суду, криміналізація абортів є неконституційною, оскільки вона «порушує права жінок і людей, здатних до зачаття». Як передає агенція Associated Press, Національний інститут у справах жінок Мексики назвав ухвалу суду «великим кроком» на шляху до гендерної рівності і заявив про «день перемоги та справедливості для мексиканських жінок». У свою чергу, противники абортів пообіцяли продовжити боротьбу за право на життя для «зачатих дітей». Попри скасування федеральної заборони, на регіональному рівні вони залишаються. Наразі аборти все ще криміналізовані у 20 штатах Мексики, у 12 регіонах кримінальне переслідування за переривання вагітності припинене. У Латинській Америці спостерігається так звана «зелена хвиля» через колір бандан, які носять захисниці своїх прав. Активістки вже досягли розширення прав на аборт в Аргентині, Колумбії та Еквадорі. Долучайтесь до спільноти Радіо Свобода у Viber !"
"2023-08-25","https://www.radiosvoboda.org/a/heroy-ukrayiny-ihor-hordiychuk-bohunivtsi-na-fronti/32563207.html","«Покоління війни»: Ігор Гордійчук про нову генерацію ЗСУ, мотивацію ліцеїстів-богунівців та сучасних героїв","Своїх вихованців Герой України Ігор Гордійчук називає «поколінням війни». Під його керівництвом у Київському військовому ліцеї імені Івана Богуна зростає нова генерація Збройних сил України. Ліцеїстів-богунівців набирають із 13 років і кількість охочих, які прагнуть стати на захист України, збільшилася з початком великої війни, – про це начальник ліцею, легендарний «Сумрак», розповів у інтерв’ю Радіо Свобода напередодні Дня Незалежності України. – 32-гу річницю Незалежності Україна відзначила в умовах повномасштабного вторгнення, з частиною окупованих територій і виборюючи свою свободу та суверенітет на фронтах. Військовий ліцей імені Івана Богуна, який ви очолюєте, виховує молодь, яка свідомо обрала військову службу і стане на захист України. То яка вона, оця нова генерація Збройних сил України, нова військова еліта? – Я вже маю честь майже 6 років очолювати ліцей і, незважаючи на другий рік повномасштабної, якщо ми в минулому ще трошки переживали, то в цьому році ми все надолужили. І майже 90% наших випускників долучились, 86,5% в Збройні Сили і ще там близько 10% в інші силові, де наші побратими: Служба безпеки України, Національна гвардія, Управління державної охорони, прикордонники. Тобто наш внесок гідний, але найбільш важливе для нас те, що більше 7,5 тисяч наших випускників роблять найважчу роботу на передовій зараз, на передньому краї. Так, ціна, на жаль, висока. Більшість вони офіцерами там, бо наше завдання готувати майбутніх офіцерів Збройних сил України. 48..., майже 50 людей полягли за ці роки, з урахуванням гібридної війни і зараз після широкомасштабного вторгнення Росії. Так, ціна висока, але я всім пояснюю, що альтернативи немає. Якщо опустити руки, капітулювати, то буде набагато важче, бо вже ж було таке в нашій історії. – А які оці молоді люди? Як ви їх можете охарактеризувати? – Вони молодці, бо вони набагато більш вмотивовані. Якщо ми були і вважали, що ми офіцери мирного часу, а зараз ми загартували ще на Євромайдані, під час Революції Гідності, потім гібридна війна, зараз другий рік широкомасштабна, то це вже не можна про них сказати, що вони мирного часу. Хай вони не на передовій ще, бо їхня передова ще попереду, їм ще тільки поки 13-15 років, найстаршому – 17 років. Але вони свідомі, вони знають, що війна, вони знають, що таке укриття, тривоги, що таке вибухи, осколки, гранати, міни. Те, що ми знали тільки з книжок по телевізору, вони знають життя. – Якраз ці молоді люди, які у вас навчаються, вони фактично і зростали, і сформувалися в умовах війни російсько-української. – Якщо у нас було «сліпих кошенят» так 80 на 20, 80 – ну тато, мама сказав, то тут не так. Тут зараз вже вони свідомо «ми будемо захищати Україну», кажу, «так ризик, все це», «ми розуміємо». – От, власне, про мотивацію. З вашого досвіду, з якою мотивацією ці діти фактично, юнаки і дівчата приходять до вас? – Це покоління війни ми називаємо, це діти війни. Серед тих, хто в ліцеї, вже немає «ватноголових». Якщо раніше, десь до широкомасштабного вторгнення, чи навіть коли гібридна ще війна була, ще подекуди траплялися, то зараз це всі 100% – як я кажу, це «англомовні бандерівці, майстри спорту з золотою медаллю». Тобто це всі свідомі, мотивовані. Для нас головне, щоб було не менше двох допусків: це медкомісія за станом здоров'я, обов’язкова справа. Є багато дуже гідних, достойних дітей, але ми не можемо, тому що здоров'я не дозволяє, тому що у нас фізична підготовка, бойова, вогнева, тактична. І другий допуск обов'язково – це психологічне тестування. Тобто діти війни, психологічно навіть, на жаль, поодинокі, але є випадки навіть схильності до суїцидальності. Тож, оці два допуски мають бути, ненька-Україна зобов'язує. – Тобто з початком повномасштабної війни все ж таки мотивація зросла? – Стало набагато більше бажаючих, мотивація вища, патріотичний рівень гідний. Я жодного показника не бачу, що стало гірше, жодного. Причиною низького рівня загальної базової підготовки була пандемія. Коли два роки пандемії, а в нас математика вже третій рік обов'язкова в ЗНО. Бо армія не тільки має бути, як наша зараз, вольова, мужня, смілива, вона має мати ще відповідний інтелектуальний рівень, бо зараз технології є головними. Перші війни були війни людей, війни коней, війни моторів, війни крил, а зараз війни технологій. Треба розум, математика... А коли два роки дистанційне навчання бо пандемія, то треба все надолужувати, треба працювати. І тут недостатньо однієї мотивації, тут ще має бути підготовка, щоб навчатись по–сучасному. – Діти військовослужбовців приходять до вас? – Більше половини – це діти з переднього краю, чиї батьки, або були, або зараз на фронті, захищають Україну. 80% – це діти загиблих, діти сироти, переселенці, позбавлені батьківського, і діти військових, учасників бойових дій. – У них інша мотивація? – Більшість, із сімейних династій військових. Бачите, тут і романтизм, і фанатизм. Зрозуміло, але їм треба ще... Їх треба готувати. Він в атаку не піде, ні сьогодні, ні завтра, ні післязавтра, і через рік не піде. І не треба, я кажу, бо він має спочатку набути повноліття, 18+, пройти всі бази навчално-тренувальні. Ми повинні зробити фундамент, основний фундамент, і дати йому широкі можливості. Вибір, основні – Львів, Одеса, Харків, Житомир. Більше 200 спеціальностей ми їм пропонуємо, дуже багато. Зараз роботи в Збройних силах… можна найраніше, як у нас, з 13 років, і можна хоч в 48 років, прийти «я хочу захищати», вибирай собі. – Як взагалі у вас зараз ситуація зі вступом до ліцею? Чи відрізняється кількість вступників, в порівнянні з двома роками назад? – Ми вирівнялися в цьому році і трошки навіть зробили крок. У минулому році трошки було гірше, ніж попередні роки, бо був перший рік війни і багато виїхало. Майже всі повернулися, принаймні наші. Всі, слава Богу, живі, здорові, всі на місці, всі повернулися. В цьому році набирали, то було краще набагато, ніж в минулому і позаминулому. По дівчатах взагалі рекорд. Ми вже не знаємо, що з ними робити.. – Якраз хотіла вас розпитати про ліцеїсток. Ви ж їх недавно почали набирати, в 2019 році. – Так, так, вже три роки. Це 4–ий. – І минулого року ви казали, що до 10% дівчат – ліцеїсток. А зараз яка ситуація? – Ну, поки так само, бо поки немає відгуків. Ми посилаємося на відгуки з військ і поки не можу сказати, бо багато командирів не хочуть ризикувати і не беруть дівчат. Просто деякі командувачі присилають: крім дівчат, дівчат не беруть. – А в чому проблема? – Психологічна... Психологічна неготовність дівчат робити найважче, йти в бойові частини. Хоча зараз посад… у нас, наприклад, в ліцеї близько 15% дівчат, жінок–офіцерів, у нас і вихователі, і командири взводів, і психологи, і персонал забезпечення, і юристи, роботи дуже багато. Кажу: дівчата, вам не треба в штурмову роту йти, за винятком, якщо ви самі бажаєте, то я заперечувати не буду, але ви повинні дуже підготуватися. – А є такі, хто хоче в штурмову роту? – Поки тільки 1–2%, якщо взяти 100%, 1–2% – дівчата, які, як я сказав, «англомовні бандерівки, майстри спорту з золотою медаллю». Якщо взяти, наприклад, 10 дівчат, то буде одна. – Але, якщо загалом оцінювати, то дівчат десь 10% від усієї кількості. – Поки у нас 10%, у нас просто фізичної немає можливості більше набирати. І ми посилаємося також на відгуки до тих пір, поки вони не будуть виконувати роботу, як по системі НАТО, де вони, я кажу, там і льотчики, і танкісти, і пілоти. Тобто, дівчата не тільки роблять питання логістики, забезпечення, фінансів, вони роблять всю роботу. – Якщо якраз говорити про освітні програми, тренування і фізпідготовку, чи є різниця у підходах до навчання хлопців і дівчат? – Мінімальна різниця. У дівчат трохи менше нормативи специфічні. На 80–90% однаково, що для хлопців, що для дівчат. Загальноосвітні дисципліни – повністю однаково, лише у нормативах по фізичній підготовці є незначні відмінності. – Тобто рівність у навчанні? – Так, гендерна рівність в тому і полягає. Бо перший рік, коли ми набрали дівчат, то була нерівність, був просто окремий взвод дівчат і вони були, я скажу так, дещо у привілейованому статусі. А потім ми побачили, що це неефективно, ми розділили їх по 5 дівчат в кожну роту. Зараз ми по 2–3 дівчат розподіляємо в кожен взвод. Тобто тоді стає справжня гендерна рівність. Єдине, що вони проживають окремо. А навчаються вони, і готуються до занять, і на навчаннях, на тренуваннях – дівчата все роблять разом із хлопцями, у своїх взводах. – Початок цієї повномасштабної війни, він якось вплинув на вашу навчальну програму? Можливо, щось додали з навчальних предметів, з дисциплін? На чомусь робите більший акцент? Який зараз взагалі підхід до навчання? – Так, ми додатково, спочатку факультативно, а потім вже в норматив внесли, захист України по безпеці і безпека військової справи, безпека повсякденного життя. І особливо по наданню першої медичної допомоги, по фізичній підготовці, по системі оповіщення. Наш внесок в перемогу – це сумлінне виконання своїх посадових обов'язків. Хто тут в тилу, якщо ми будемо сумлінно виконувати свої посадові обов'язки, результатом мають бути всі 100% живі, здорові, «англомовні бандерівці, майстри спорту з золотою медаллю», підготовлені. – От якраз англомовні. Ми зрозуміли в умовах повномасштабної війни, що дуже важливо знати англійську мову, тому що і багато наших військових зараз їздять на навчання за кордон. Як у вас з цим? Чи наголошуєте на важливості вивчення англійської, чи якось мотивуєте? – З фанатизмом, так. Раніше не було, позаводили зараз і загальний ліцейний фан–клуб, і в кожній роті, в кожному підрозділі. Конкуруємо, один фан–клуб лідер. Бо тут головне задання наше – прищепити любов, щоб у них і віра була непохитна, що в майбутньому вони вже 100% будуть і в НАТО, і в Європі. Якщо наше покоління 50 на 50, 50 буде, пасіонарна частина буде. А наші вихованці, яких ми маємо честь виховувати, вони 100% всі будуть. І в НАТО будуть, і в Євросоюзі, і в Європі. Тому тут без варіантів. – Ви вже почали говорити про зарубіжний досвід. Хочу вас запитати про західні освітні програми. Чи використовуєте, можливо, їхні практики, їхні навчальні предмети у безпосередньому навчальному процесі ліцею? Можливо запозичуєте щось від наших партнерів, зокрема, від НАТО? – Ми дивимося яка в них методика. Я кажу, коли перший раз потрапив за кордон, за рахунок технологій, методики, методичні прийоми такі, що завжди стимулюють, тобі завжди цікаво. Я не бачив жодного, що треба було когось заставляти, як в радянській армії, як у перехідний період в українській, там практично нікого не треба заставляти, інколи навіть треба стримувати. Там побудований навчальний процес дуже цікавий, методика дуже цікава, сучасна, технології рулять і завжди, в більшості, це ігрова форма така, повчання, де ти сам, тут мені цікаво, а як тут, а як тут. Там дуже багато зроблено саме на варіативній складовій. У нас зараз маємо співвідношення, скажемо, норматив-варіатив. А радянська система була на 100% нормативна, тільки норматив, і там КГБ, Ленін, партія, Сталін, Путін і всі таке... У НАТО ж все навпаки. Вони 10-20 дають нормативів, от така ідея, ідеологія загальна. А вже потім, скажемо, щоб виконати норматив –варіацій стільки багато, що ти завжди дійдеш до перемоги, завжди до результату. Просто, хтось це робить таким методом, хтось таким, хтось ще іншим. І за рахунок цього вони розвиваються не тільки по вертикалі, як командир взводу, командир роти, а ростуть, розвиваються і по горизонталі. Вони зразу зацікавлені, щоб вчити мову, вони зацікавлені, щоб займатися спортом, вони зацікавлені, щоб якась мала академія наук, розумієте, десь там трудове навчання, безпілотники робити... Ну, дуже цікаво! – Ваші випускники, як правило, після навчання куди далі йдуть? Ви даєте основу... – Фундамент, основу, спеціальну середню освіту, яка дозволяє поза конкурсом вступити у вищі військові. Ми рекомендуємо то, що найбільше треба зараз Збройним силам, що треба найбільше для перемоги. Це Національна академія сухопутних військ, бо ми поки ще сухопутні війська, наш ліцей. Десь протягом цього тижня має завершитися прийом–передача (станом на 25 серпня передача завершилася - ред.) і ми будемо в складі Національного університету оборони України. Це дещо збільшить наші можливості, але вони і зараз дозволяють нам виконувати на 100% завдання. Національна академія сухопутних військ – це все, що працює в інтересах сухопутних військ. Механізовані, танкові, артилерія, ракетні війська, інженерні. Військова академія міста Одеса – це ДШВ, сили спецоперацій, розвідка, ракетно-артилерійське озброєння, також там і HIMARS навчають. – Вибір в них є достатньо широкий, куди вступити… – Більше 200 спеціальностей, починаючи від фундаменту основи загальновійськової, механізованої, танкової, завершуючи хакер, кібербезпека, космонавтика, більше 200 спеціальностей, де ми рекомендуємо, де ми даємо направлення. – Щороку у вас близько трьох сотень випускників. – Так, майже всі дійшли, 299, майже всі дійшли, показники добрі. – Давайте ще поговоримо про тих ваших випускників, які сьогодні служать в лавах Збройних сил України, скільки цих людей, чи маєте ви такі дані, чи можемо ми про них говорити? – Так, більше 7500 на передньому краї. Всього ми близько 20 тисяч за ці 32 роки випустили. В Збройних силах чи служило чи служить десь 90%, вони повернулися в Збройні сили і вони продовжують захист Неньки-України. – 90% від загальної кількості, а 7500 на передньому? – Ті, хто зараз відгукнувся, де є в нас підтвердження, що вони на передньому країні. У нас сім Героїв України, ну, слава Богу, чотири живі, три загинули, на жаль, заслуги ліцею в Збройних силах...з кожним днем вони збільшуються. І ціна, на жаль, висока. 48, де є підтвердження, майже 50, де полягло. Майже всі офіцери, вони закінчили вище військове навчання. Багато молодих хлопців, які тільки–тільки. Але кажу, альтернативи поки немає. – Ви сказали, що сім Героїв України. – Чотири живі, три загинули. – А хто ці люди? Можете їх назвати? – Так, звичайно, Бова, морпіх от нещодавно, з тих, що загинули Андрій Кизило, перша рота носить ім'я, Кукурба Олександр. Ми добилися зараз, щоб в нас була одна рота геройська, Андрій Кизило, мій вихованець, Національна академія сухопутних військ, я в АТО з ним з перших днів був. Минулого року ми переконали керівництво і ще два – Корнійчук Богдан, був спортсмен, його ім'я носить 2-га рота. І четверта рота – Кукурба. У нас тільки льотчиків героїв – три випускники. – Вашим ліцеїстам, напевно, не треба прищеплювати почуття обов'язку захищати батьківщину. Але як ви бачите ситуацію з українською молоддю загалом? – Якщо раніше було тільки два військових ліцеї, то зараз в нас, ми – сухопутні війська, в моряків в Одесі є, який тимчасово з окуповано Севастополя передислокований. Крім того, зараз дозволено децентралізацію, самоврядування, дозволяємо у всіх регіонах. І ми готові, саме наша ліцеїстська спільнота, ми готові тут лідерські позиції показати, що «давайте змагатися, конкурувати». Здорова аура, здорова конкуренція. Це таке державницьке завдання з молоддю працювати, тут треба дивитися навіть, як і ворог працює. Ворог це робить, скажемо, насильницьки, де він принижує дитину, людину, де гнобить, скажемо. А нам треба навпаки, за рахунок, де їм би подобалося. Дати їм, де варіативна частина буде більша, ніж нормативна. Де за кордоном, де дають тобі так: а що тобі подобається? Мені вогнева, мені тактична, мені інженерна. Я десантником мрію бути, я моряком мрію, розумієте? – Ось якраз про виховання молоді хотіла вас розпитати. Яким воно має бути в час великої війни? Чи треба змінити підходи до виховання молодих людей сьогодні? – Тут вже саме життя заставляє. Вони ж дивляться на дорослих, дивляться на командира, на вихователя, на вчителя. Не може так, що командир, вчитель залишився ще з совковим, радянським підходом, а діти вже сучасні. Діти, розумієте, вони ж не дуже читають, вони лайки збирають, «відосики пиляють». Ви повинні побудувати так заняття, щоби зразу завоювати серце і душу. – Якраз, що має робити держава, щоб формувати таких свідомих українських громадян, на Вашу думку? – Лідерів, маяків вибирати, тут і міжнародний досвід, вони не всі такий мають, бо така війна, як зараз, широкомасштабна, така кровопролитна, тут це тільки ми, на жаль, тільки Україна, дорогою ціною. Але, слава Богу, що значна частина ветеранів, патріотів, починаючи з революції на граніті, потім Помаранчева революція, Майдан, Революція Гідності, хто ідейно був ще до війни, розумієте, вони потім і в гібридній війні були першими, і зараз першими. Ось такі ідейники повинні зайняти керівну ланку: директор школи, завуч по загальному, завуч по дисципліні, і вчителі–вихователі. – Якраз тут дуже важливо, тому що на молодих людей впливають люди–приклади на яких вони хочуть рівнятися. В умовах війни, хто нині має бути героями для сучасної молоді? На які рольові моделі вони мають рівнятися? – Хто має найбільшу заслугу в обороні Неньки–України, це не тільки військові. Так, основа військові, Збройної сили, інші наші побратими, силові структури, Національна поліція, ДСНС, дуже потужний має бути волонтерський рух. Я б три основні назвав складових. Тут має бути стійкість першого ешелону, хлопці, дівчата, на передовій, стійкість має бути, на них треба рівнятися. Вони головні, вони герої. Друге, тут має бути єднання всього українського, волелюбного, працелюбного, мужнього народу, і вони ж будуть, суспільна думка буде їх самих мотивувати, стимулювати, розумієте, що таке сумлінне виконання, де вони самі будуть, самовиховання, самодисципліна, саморозвиток. А не ж як Московія чекати«заградотряд», в мене немає в штаті «смотрящих», в мене розраховано, що кожен буде сам сумлінно. Особистий приклад, кажу, це основний метод виховання і навчання. – Але чи достатньо відомі ці герої? Чи достатньо про них знає, зокрема, молодь? Тому що Україна має своїх героїв, от навіть ви, легендарний «Сумрак», з 2014–го року вашим військовим талантом захоплювалися тисячі людей. Повномасштабна війна, це вже нові герої, багато з них посмертно, Да Вінчі, Верхогляд, є живі герої, захисники Маріуполя, Денис Прокопенко, Сергій Волинський. Чи достатньо про них знають, що нам потрібно зробити? – Тут нема чарівної палички, найважче це змінити свідомість. Так, війна, широкомасштабна, вона швидше змінила. Якщо тоді гібридна була, співвідношення 5–10% які знали, що війна йде. То зараз навпаки, 90% знає і тільки 5–10% дехто не знає. Визначальною є стратегія, ідея: «Україна понад усе», і всі повинні працювати на цю стратегію, і тоді ворог буде знати, як би він не підійшов, є нові, сучасні герої, і в першу чергу, тут треба ті, хто віддав своє життя. Тому що ми повинні їх і вшанувати, і увіковічнити. І ми маємо ще зобов'язання перед українським народом до перемоги, коли виросте нове покоління, скажем, «от ви є, будь ласка, продовжуйте». Так, ми може недостатньо зробили, але ми набагато більше зробили, ніж ті, хто передав нам спадщину. Якщо ми ще за формою мали Україну незалежну, але ми не мали її за змістом, бо Україна має отут, в першу чергу, ментальність, і серце. І тоді, коли вона буде від всіх чиновників, від найвищих до найнижчих, і від найнижчих до найвищих, тоді все буде Україна. – Хотіла Вас за героїв ще запитати. Ви кажете, що це сучасні люди, військові, які наближають нашу перемогу. Це має бути узагальнений образ героя, чи конкретні імена? – І так, і так, це і узагальнений, має бути хлопець–дівчина узагальнений, і тут, якщо в нас є конкретні приклади… – А хто для вас? кого ви можете назвати, чи можемо когось виділити от по прізвищах назвати? – Я в першу чергу увіковічнив би і вшанував би тих, хто віддав своє життя. Ті, хто вижив, ну, так, їм треба дати зелене світло, як ви сказали, Денис Прокопенко… Треба їм, щоб вони по школах, треба з молоддю працювати. – Ну, а Валерій Залужний, взагалі, здається, приклад для всіх, усієї молоді. – Задача Залужного, те, що він зробив в Збройних Силах, що ми всі від головнокомандувача, від нього до солдата, до воїна, і від наймолодшого мого ліцеїста, 13 років ліцеїста, до найстаршого, ми всі йому віримо! Головнокомандувач, так, важко, так, зрозуміло, кров, піт, втрати. Ну немає іншої альтернативи. Нам треба так і зробити, щоб народ об'єднати, розумієте. Коли і народ буде, то ворог, режим путінський, він побачить, що тут залізобетонно, тут вже Україну ніяк. Ми віримо в Залужного, що він не тільки Збройні сили, що він ще й консолідує наш народ, суспільство, бо ворог буде розхитувати, він розуміє, що Збройні сили не здолати військовим шляхом, він буде намагатися тільки політичним, економічним. – Давайте ще трохи поговоримо про українську армію. За 32 роки незалежності вона змінилася, модернізувалася, виросла. Як ви оцінюєте ці зміни? – Хотілося б, щоб краще. Бачите, якби ми працювали на відмінно, чи хоча б добре, то війни б не було. В тому й задача Збройних сил, щоб війни не було. Армія для того. Бо дехто думає, що армії треба, щоб була війна... Це так думають вороги наші, рашисти. А, є армія, треба задача агресивна, імперіалістична, і все. Ми працювали недостатньо, коливались, не повинно було такого бути. Якби ми зразу вибрали шлях євроатлантичний зразу тоді, в 91–му році, то ми б ішли в ногу з поляками, з друзями нашими, з Литвою, Латвією, а так ми блукали, блукали. І Путін цього і не приховував. Тобто він завжди хотів окупувати Україну. Його головною мрією – це Радянський Союз відновити. Ну і вплив… бути глобальним лідером, світовим лідером. – Тобто Україна запізно зрозуміла? – Так, запізно, запізно, запізно... Ми багато що робили. Але часом витрачали час, зусилля, енергію, кошти в нікуди. Або навіть підігравали ворогу. Бо зараз нам, наприклад, ті ж самі українці з окупованого Криму, ті ж самі українці в Луганську, Донецьку – я десь читав інформацію – близько 50 тисяч проти нас воює. Через саме це недопрацювання. Тому я не можу дати якихось високих оцінок попередньому, чи військовому, чи політичному... – Яких ще змін потребує зараз українська армія? – Тут потрібно продовжувати стратегію, продовжувати цю дорогу. Тут треба і ресурсне забезпечення. Коли армія мотивована по всіх напрямках, починаючи із матеріальних, фінансових, то, якщо буде гідне ставлення, то це буде середній плюс клас, це повинно бути щоб ніколи і не тільки Збройні Сили і інші силові структури, в них ніколи не було сумнівів, що вони правильно йдуть, то тоді буде і перемога. Тут питання не стоїть про мир. Мир можна хоч сьогодні підписати, але завтра буде нова війна. Якщо буде перемога і зроблені будуть висновки, які першопричини війни і чому, щоб не було рецидиву, не повторилось, і гідно відноситься, бо треба, щоб не годувати чужу армію, як в Криму, в Донецьку, в Луганську, то треба свою годувати, підтримувати. І тоді все буде Україна. І тоді 90% будуть мирними своїми життями, і тільки 10% будуть або в діючій, або в резерві, або в інших силових структурах. Це, що обов'язково, що треба продовжувати. Ну і я все–таки надіюся, що буде дорога в НАТО недовгою, не такою тернистою, тому що вже набили шишаків, гіркий досвід, кров’ю заплатили. І самому НАТО є чому у багатьох випадках навчитися Бо війни, про які вони мають уявлення, це інший досвід. Вони мали домінування по всіх складових... А ми, не маючи цього: меншою кількістю, з набагато меншою кількістю озброєння, боєприпасів, усього, усіх фінансів і ресурсів – ми ще й наступаємо. Знайдіть хоча б одну армію, яка маючи менший ресурс всього, і людей менше, і техніки, всього менше, вона ще й перемагає. Це тільки одна, тільки українська армія, більше ні одна. – На завершення я хочу з вами поговорити про майбутнє України, яким воно може бути. Сьогодні війна продовжується і ми не маємо розуміння, коли вона завершиться. А нам в тих умовах потрібно призвичаїтись і ефективно протистояти ворогу. В цьому ключі є досвід Ізраїлю, який фактично в війні десятки років. Як ви вважаєте, чи має Україна в майбутньому стати такою ж мілітаризованою державою, щоб ефективно протистояти ворогам? Чи ми вже на цьому шляху? – Ми частково вже на цьому шляху, більше половини пройдено. Багато чого можна взяти з тієї моделі, як робить Ізраїль. Завдання дещо більше в нас стоїть... Бо якщо взяти по стратегії, то ми повинні війну потихеньку перенести на територію ворога. Для цього треба тут і міжнародна комплексна підтримка, і найголовніше, треба забрати в них гроші. Щоб в них не було ресурсу на війну. А тільки на внутрішні чвари, на розкол, і війну. Тут чуть більше, як в Ізраїля. Нам треба з них досвід взяти, як вони швидко, хай-тек в них дуже високі технології, дуже близько приватні їхні компанії з приватними американськими технологіями. І якщо нашу з вами мотивацію, волю до перемоги, мужність, професіоналізм посилити цими хай–тек високотехнологічними ізраїльськими, то це ми повинні від них перейняти. – А що ви думаєте про те, що уся молодь в Україні, як в Ізраїлі, має проходити військову підготовку? Чи потрібно нам це, чи є в нас для цього можливості? – Для того, щоб всі мали базову фундаментальну підготовку, то правильно. Базову, там основу, фундамент, як безпека, як захищатися, то всі пройти. Але вже потім йдуть рівні спеціалізації. Треба саме не допустити помилок, не робити, як Московія, примусово. Не гнати їх під батіг, на каторгу, зробити службу привабливою, фан-клуб, зробити це в ігровій формі. Більшості це цікаво. Дітям це цікаво, у нас конкурси, і вибір, і резерв отакий, кожен день, я не встигаю відбиватися, бажаючих дуже багато. Нам треба зробити це цікавим і зробити такі додаткові бонуси, що їм буде цікаво і корисно. Журналістка. До команди Радіо Свобода приєдналася 2022-го. У професії – понад 6 років. Половину з них працювала парламентською кореспонденткою на одному з українських телеканалів, відстежувала діяльність народних депутатів у Верховній Раді. Після 24 лютого 2022-го роблю аналітичні матеріали та інтерв’ю на тему війни Росії проти України"
"2023-07-17","https://www.radiosvoboda.org/a/news-shvetsiya-stratehiya-ukrayina-spivpratsya/32507348.html","Уряд Швеції ухвалив нову стратегію співпраці з Україною. Зеленський подякував за «справжню солідарність»","Уряд ухвалив нову стратегію співпраці Швеції з Україною у сфері відновлення та реформ на 2023–2027 роки. Як повідомляє пресслужба уряду, стратегія передбачає надання приблизно 522 мільйонів євро і є найбільшою в історії Швеції стратегією двосторонньої допомоги розвитку. «Я пишаюся тим, що уряд сьогодні може представити абсолютно нову стратегію відновлення України, найбільшу двосторонню стратегію Швеції за всю історію. Підтримка України є одним із наших головних пріоритетів, і ця стратегія є основою. Ми робимо важливий крок, щоб забезпечити надійну та довгострокову підтримку для відновлення України. Це зміцнить стійкість і демократичний розвиток України, що покращить здатність країни протистояти повномасштабному вторгненню Росії», – каже міністр з міжнародного розвитку та зовнішньої торгівлі Йохан Форсселл. За повідомленням, стратегія, яка сприятиме інтеграції України в ЄС, базується на потребах, пріоритетах і чітких амбіціях України не повертатися до того, що було до агресії Росії, а розвивати та модернізувати країну. Стратегія співпраці Швеції у сфері відновлення та реформ з Україною охоплює п’ять сфер підтримки: Президент України Володимир Зеленський подякував Швеції за схвалення Стратегії відновлення України у 2023-2027 роках «Інфраструктура, «зелений розвиток», підприємництво, розмінування та підтримка демократії – ключові напрями нашого повоєнного відновлення. Дякую, Швеціє, за справжню солідарність», – написав Зеленський у твіттері. Стратегія співпраці Швеції з Україною на 2023–2027 роки є частиною загальної допомоги Швеції. Після початку повномасштабного вторгнення в лютому 2022 року Швеція надала Україні підтримку на загальну суму близько 22 мільярдів шведських крон. Долучайтесь до спільноти Радіо Свобода у Viber !"
"2023-05-20","https://www.radiosvoboda.org/a/news-dnipro-nich-muzeyiv-viyna/32420537.html","У Дніпрі попри війну змогли організувати традиційну акцію «Ніч музеїв»","У Дніпрі, в національному історичному музеї імені Яворницького, організували традиційну акцію «Ніч музеїв». Цього року, з огляду на воєнний стан» і комендантську годину, «Ніч музеїв» проводять удень та ввечері. Як розповіла кореспондентці Радіо Свобода заступниця директора закладу Валерія Лавренко, всі експонати музею евакуйовані, але фахівці змогли організувати дві виставки, не залучаючи музейних предметів. На одній з виставок представили артефакти, які були в самих співробітників. «У музейниках по шухлядках було багато предметів, які раніше були статистикою, які щойно потрапили або перебували на стадії наукового опису. Виставка називається «Історія України. База», виділили під це залу, яка розповідає короткий курс історії України мовою предметів», – каже Валерія Лавренко. На другій виставці показали артефакти, знайдені в зоні війни. Зокрема, їх музейникам передали сапери, які розміновували Харківщину, а також військовослужбовців ЗСУ, які знаходили артефакти під час створення фортифікаційних споруд на Дніпропетровщині та Донбасі. На музейні й площі організували невеликий ярмарок хенд-мейду й майстер-класи. Зокрема, вчилися робити з фетру брошки з «бавовною». Тут же відбувся конкурс дитячих малюнків, присвячений історії України, а також конкурс реконструйованого історичного костюму. Переможці отримали подарункові сертифікати на купівлю книжок. У змаганні на найкращу реконструкцію історичного одягу перемогла дніпрянка Анастасія Дем’яненко, яка представила костюм жительки Единбурга ХVIII століття. Усі елементи одягу дівчина пошила власноруч з натуральних тканин. Це її перша історична реконструкція, розказала вона. «Ми звикли, що у XVIII столітті плаття з шовку, з тафти, дорогих тканин. Але коли я почала шукати інформацію, то зрозуміла, що так одягалися, може, 1% жінок. А загалом одяг був з простіших тканин. Я надихалася картинами, які показують саме такі, багатошарові костюми. Зшивали вручну», – каже Анастасія. Завершилась «Ніч музею» рок-концертом гурту «Кімната Гретхен» на музейній площі. Цьогорічна «Ніч Музеїв» у Дніпрі відбувається під гаслом «Дніпро. Стійкість та єднання». Окрім історичного музею, у ній беруть участь Музей історії Дніпра, Музей Вадима Сідура, художній музей та технічний музей «Машини часу». Долучайтесь до спільноти Радіо Свобода у Viber !"
"2023-05-07","https://www.radiosvoboda.org/a/urbanistyka-henderna-rivnist-inklyuzyvnist-bezbaryernist/32397536.html","Урбаністика і гендерна (не) рівність: як відбудовувати інклюзивно","Після деокупації українських сіл і міст у березні 2022-го до відновлення взялися низка державних і громадських організацій. З подальшою деокупацією відбудова набирала обертів, а громадянське суспільство стало роздумувати над тим, як зробити її більш доступною, інклюзивною і гендерно чутливою. Прикладом таких процесів є освітній курс «Урбаністика». Учасниці розробили власні проєкти для відбудови привокзальної площі у Тростянці, міського парку в Ічні та території навколо районного будинку культури в Охтирці. Три найкращі роботи доопрацює команда експертів. Їх повністю або частково спробують втілити разом з місцевими громадами. Розповідаємо, якою молоді українки бачать урбаністику в Україні? З якими стереотипами стикаються? Як бачать свою роль у відбудові? Якими є проєкти переможниць і як вони виглядатимуть на практиці? Урбаністика – це система наукових знань, яка фокусується на вивченні та розвитку міст. Головним принципом для урбаністів є місто комфортне для всіх, а передусім – для його маломобільних мешканців. Такий підхід враховує не тільки людей з інвалідністю, а й батьків з візочками, людей старшого віку і дітей тощо. Спікерки у своїх лекціях і практичних заняттях курсу значну увагу приділяли доступності, інклюзії та гендерній рівності. А учасниці курсу інтегрували ці цінності у свої роботи. Одна з переможниць курсу 23-річна Анaфіса Кайда з Бердянська розповіла, що для неї комфортне місто – те, що враховує потреби усіх груп населення. «На жаль, ми живемо у світі для чоловіків. Це відображається навіть у містах: ти не можеш ходити на підборах, якщо хочеш, тобі важко їздити з дитиною у візку, і це не починаючи розмову про людей з інвалідністю. Я пережила культурний шок, коли вперше виїхала за кордон на волонтерський обмін в Туреччині, де люди з інвалідністю видимі. Ніколи не бачила їх на рівні зі мною в Україні. Мені прикро, тому що ми прагнемо до європейських цінностей, але наші міста до цього не готові» На думку Анфіси, комфортне місто повинне мати розгалужену транспортну систему, де не потрібно буде користуватися машиною або таксі, тому що є хороший доступ до громадського транспорту у будь-якій точці міста. Старша спеціалістка з соціальної згуртованості програми «Мріємо та діємо» Анастасія Матвієнко пригадала один із випадків, коли задумалась над доступністю міста. Після початку повномасштабного вторгнення вона кілька місяців жила у Вінниці. Одного разу після дощу вийшла на вулицю і відчула дискомфорт. «Усюди розбиті тротуари, неможливо пройти так, щоби не вступити в калюжу, перейти через бордюр. На цьому моменті мене схопила думка: наскільки можна говорити про те, що місто комфортне, якщо ним важко пересуватись, наприклад, на візку колісному або батькам з маленькими дітьми? Довгострокова перспектива має бути в тому, щоб доступність і інклюзивність стали нашим повсякденним побутом» Курс «Урбаністика» реалізувала громадська організація STEM is FEM у межах програми USAID «Мріємо та діємо». Протягом чотирьох місяців 50 учасниць в теорії і на практиці вчились плануванню та розвитку міських територій. Вони розробили містобудівні проєкти для зруйнованих українських міст. Журі оцінило і відібрало три проєкти, які згодом разом з учасницями доопрацюють професіонали та реалізують. Авторок найкращих проєктів 23 квітня нагородили ноутбуками. А дівчата з команди, яка виграла гран-прі, Ірина Заулична та Анфіса Кайда отримали навчальні стипендії у розмірі 1500€ для кожної і можливість навчальної поїздки до Німеччини. Ірина Заулична та Анфіса Кайда здобули гран-прі з проєктом «Хвильовий» для привокзальної площі Тростянця. На цій площі під час окупації, що тривала 30 днів, російські солдати зробили базу з артилерійським дивізіоном, з якої обстрілювали сусідні міста. У центрі проєкту дівчат – ідея збереження пам’яті про всіх містян, загиблих внаслідок російського вторгнення. Головним об'єктом простору є меморіал у вигляді хвилі, що віддзеркалює форму будівлі вокзалу. Дівчата вивчили історію міста і вирішили також пов’язати роботу із Миколою Хвильовим, який народився у Тростянці. За задумом дівчат, у зоні поблизу Тростянецького вокзалу переоблаштують паркувальну зону та забезпечать швидкий рух пасажирів, які поспішають до поїздів. Також учасниці передбачили на площі простору зону очікування, дитячий майданчик та тихий простір зі штучною водоймою. Наступні призові місця посіли дві команди, які працювали над проєктами в Охтирці та команда, яка розробляла проєкт для міста Ічня. Один із проєктів в Охтирці розробили для публічного простору навколо будинку культури. Задум учасниць Дар’ї Вареньї і Дар’ї Коваль полягав зокрема у тому, щоб використовувати простір довкола закладу не лише для технічних цілей, а й для публічних заходів. Начальниця відділу культури туризму молоді та спорту Охтирського району Тетяна Барченко поділилася, що ідея з використанням території довкола будинку культури їй особливо припала до душі. «Мене «підкупило», що дівчата вивчали саме місто. Облаштування прилеглої території – це класно. Ми звикли, що є будинок культури, охайно прибрали довкола, насадили квітів – і це прохідна зона. Тут з професійної точки зору нам показали, як це можна зробити по-іншому. Якщо людям цікаво навколо об'єкту, їм цікаво і в самому об'єкті», – розповіла Тетяна Барченко. Соломія Кульчинська і Наталія Люклян розробили проєкт для міста Ічня Чернігівської області «ПАРКовка людей». Його ідея у тому, щоб зберегти і вдосконалити простір поряд з центральною вулицею Героїв Майдану так, щоб він був інклюзивним і згуртував довкола себе спільноту. Також, за планом учасниць, тут має бути меморіальна згадка, адже через повномасштабне вторгнення РФ Ічня була тимчасово окупованою. Учасниці, які отримали гран-прі – 20-річна Ірина Заулична з Івано-Франківська і 23-річна Анфіса Кайда з Бердянська. Вони мають різну освіту і досвід, тому розподілили між собою обов’язки так, щоб доповнювати одна одну. З них двох Ірина мала освіту, пов’язану з урбаністикою: дівчина навчається проєктуванню та інженерії у Львівській політехніці. Тож вона більшою мірою займалася моделюванням і реалізацією спільного з Іриною задуму. Пошук інформації і референсів було передусім завданням Анфіси, яка навчається на журналістиці. «Я зацікавилася урбаністикою що в університеті, але у нас на кафедрі було мало цієї інформації. Я хотіла дізнатися, як правильно користуватися і застосовувати на практиці знання з урбаністики», – пригадує Ірина. Обидві дівчини бачать свою роль у тому, щоб певним чином докластися до відновлення України. Анфіса з початком повномасштабного виїжджала на певний час за кордон, але потім повернулася в Україну, тому що зрозуміла, що хоче відбудовувати і наближувати перемогу саме в Україні. Дівчина називає таке рішення особистим покликом. У вільний час вона висвітлює ситуацію, яка коїться в Бердянську – її рідному окупованому місці, де залишилися її близькі родичі, які через особисті обставини не можуть виїхати. Ірина розповідає, що Тростянець нагадує їй Бердянськ, тому працювала над цим проєктом, як для свого рідного міста. «Я не просто мрію про мир в Україні. Я мрію повернутися додому, мрію обійняти маму. Останній раз, коли була вдома – 23 лютого 2022 року. Уже забула, що таке сідати на поїзд Київ-Бердянськ, ніч їхати і вранці приїжджати додому. Найперше, коли деокупують Бердянськ, я планую туди поїхати і потрапити у свою кімнату, подивитися на школу, де я навчалася і , звичайно, зустрітися з морем, нашим вільним Азовським морем». Усі учасниці курсу – дівчата від 15 до 22 років. Партнерка і операційна директорка в компанії TRUMAN, членкиня ГО STEM is FEM Поліна Іванишин згадує, що під час запуску конкурсу на курс у фейсбуці почався резонанс щодо цього. У коментарях почали запитувати «Чому тільки дівчата? Чому не можна хлопцям? Чому такі молоді?» І відзначали «А в мене на факультеті вчилися 50 на 50». Та коли Поліна розпитувала цих людей більше, то виявилося, що хоча в університеті у цих людей і було порівно дівчат із хлопцями, та згодом по кар'єрній сходинці просувалося все менше дівчат. «Урбаністика – випадок, який доволі нестандартний серед усіх STEM-спеціальностий. На факультети вступають 50 на 50, а потім, коли дівчата починають рости по кар'єрній сходинці, то на рівні тих, хто ухвалює рішення, залишається дуже мало жінок. Це проблема. Вона неочевидна. Для того, щоб її змінити, треба постійно говорити про це» Стереотипи щодо вибору професії Поліна Іванишин пізнала на власному досвіді. У школі вона обожнювала хімію, математику, фізику та інші STEM-спеціальності, але коли настав час обрати технічну спеціальність пригадує, як її мама сказала: «Тепер ти вступаєш в Інститут міжнародних відносин. Нам потрібно стати дипломатами і вийти заміж за дипломата». «На жаль або на щастя, за дипломата заміж я не вийшла. При цьому любов до технічних спеціальностей у мене залишилась. Я впевнена, що якби в мене колись була можливість взяти участь у такому проєкті в підлітковому віці, як зараз це роблять наші дівчата, побачити рольових моделей, отримати спільноту супер кльових дівчат і постійно відчувати підтримку, моє життя абсолютно перевернулося б» Заступниця директорки програми «Мріємо та діємо», IREX Юлія Ткачук відзначила, що для неї одним з найпотужніших посилів цього проєкту є руйнування стереотипів про жіночі та чоловічі професії. Вона поділилась історією зі свого особистого досвіду, коли такі стереотипи можуть вплинути на життя людей. Одного разу вона проводила співбесіду на позицію менеджера з будівництва. Кандидат розказував про інноваційні рішення і будівництво великих об'єктів в Україні та закордоном. Юлія запитала його: «Що ви робитимете в ситуації, коли отримаєте проєкт відбудови будинку культури від невеликої сільської громади? Вам потрібно подивитися бюджет і дати громаді зворотний зв'язок, свої рекомендації». Кандидат відповів: «О, та це взагалі не проблема. У мене є «сметчица» Людочка. Вона мені все проаналізує і відішле аналіз громаді». «Вир емоцій, які я відчувала в той момент, коли почула таку відповідь, ще досі не можу забути. Мені стало неприємно на співбесіді з цим кандидатом і дуже образливо за оцю «сметчицу» Людочку. Я взагалі навіть такого слова не знала до цього. Фактично вона є мозком і драйвом всіх великих проєктів, які цей чоловік представляв як свої здобутки, свою експертизу. Мені дуже шкода, що будівельні, інженерні й урбаністичні професії сприймаються як чоловічі», – поділилася Юлія Ткачук. Керівниця з питань гуманітарних програм в ООН Жінки в Україні Флора Мацуля, яка сама родом з Косово відзначила, що закони у цій сфері важливі, але потрібно дотримуватись їхньої реалізації у всіх сферах життя і під час імплементації європейського законодавства враховувати контекст України. «Говорити про гендерну рівність в Україні – важливо. Я думаю про чудову роботу у цьому напрямку, як-от ратифікація Стамбульської конвенції, навіть під час повномасштабного російського вторгнення. Але такі ініціативи мають поширюватися на кожну сферу життя людей», – відзначила Флора Мацуля. В організації STEM is FEM курс з урбаністики планували провести наживо ще у 2022 році. Ці плани довелося змінити з початком повномасштабного російського вторгнення. Втім через деякий час команда STEM is FEM повернулася до задуму. Голова ГО STEM is FEM Єлізавета Коренко пояснює, що тоді вона з колегами зрозуміла, що хоча деякі ідеї, які задумували на початку, стали неможливі, але в цілому актуальність проєкту зросла. За її словами, новини про руйнування у різних містах підсилили актуальність відновлення і урбаністичного розвитку ще більш актуальними. Тож команда організації звернулася до програми «Мріємо та діємо», з якими раніше планували імплементацію цього проєкту, про намір втілити його в життя. З цього і почалась реалізація курсу. «Залучення молоді у відбудову – це суперважливо. Ця війна – це війна за їхнє майбутнє, за ту країну, в якій вони житимуть. Відновлення країни, економічний розвиток, вступ у Євросоюз – це доволі довгострокові плани. І саме молоде покоління братиме найактивнішу участь в їх імплементації», – розповіла Єлізавета Коренко. На думку Єлізавети Коренко, врахування погляду дівчат – це питання інклюзії, доступності та розмаїття. Вона переконана, що для того, щоби міста були зручними для більшої кількості людей, треба чути більшу кількість людей під час ухвалення рішень, в тому числі молодих дівчат. А найефективніший спосіб дізнатися, як зробити локацію зручною для людини – спитати, як їй буде зручно. Так, під час курсу вона з колегами помітила відмінне бачення міст дівчатами. За їхніми спостереженнями питання безпеки було ключовим для учасниць курсу. Найбільше уваги дівчата приділяли освітленню, а в проєктах дорослих архітекторах цей момент врахований менше. Наприклад, вони звертали увагу на відсутність кутів, де не буде видно людини й темних вузьких проходів, де людина може лишитися наодинці. «У них загалом інноваційний погляд. Більшість дівчат або школярки, або тільки почали вищу освіту і їх не обмежують багато з тих норм, які обмежують тих людей, які давно працюють в цій сфері. Окрім питань безпеки та вміння поставити себе на місце людини, яка користуватиметься цим простором, у них помітна незашореність і відсутність вже готових рішень», – міркує Єлізавета Коренко. Одна з переможниць курсу Анфіса Кайда також наголошує на тому, наскільки важливим є врахування бачення молодих дівчат при відбудові України. На її думку, відбудова зараз відрізняється від тої, яка була після Другої світової війни зокрема й через те, що у нинішнього покоління інші цінності та принципи. «Ми інші і знаємо, що хочемо жити в цій країні, відчувати себе комфортно, назавжди забути і позбутися цього жахливого радянського минулого, пам'ятати його, але відійти від принципів і стандартів, коли не враховували потреби людей. Наше інше бачення допоможе відбудувати Україну такою, як ми хочемо для себе», – переконана Анфіса. Керівниця з питань гуманітарних програм в ООН Жінки в Україні Флора Мацуля розповіла, що на Балканах молоді люди зараз, зазвичай, намагаються виїхати у західні країни. На її думку, там втрачають молодий потенціал і застерегла, щоби така ситуація не склалася в Україні. «Ми маємо зробити все можливе, аби цього не сталось в Україні. Тому що саме це і станеться, якщо цих молодих людей не залучати до відбудови країни та прийняття рішень так, як це робить проєкт STEM is FEM», – поділилась вона. Одна з переможниць конкурсу Ірина Заулична зізнається, що коли була підлітком, то відчувала, ніби в Європі краще, а в Україні не можна чогось досягнути. Але з початком повномасштабної війни переглянула своє ставлення щодо цього «Коли почалась повномасштабна війна, у мене було багато сумнівів щодо того, де мені бути, що мені робити. Найважливішим рішенням було залишитися і відсунути меншовартість. Найсильніше, що ми маємо – це нашу історію, нашу культуру. Це найбільш щире і хороше рішення у моєму житті», – розповіла Ірина. Від початку курс був націлений на те, щоб втілити в життя три найкращі проєкти. Тож команда STEM is FEM співпрацюватиме з місцевими громадами, центральною владою і великими фондами для того, щоб зробити це можливим. За словами голови організації Єлізавети Коренко, усі три громади – Ічні, Охтирки і Тростянця – від початку були зацікавлені у співпраці. А зараз STEM is FEM працює над тим, щоби професійна команда доопрацювала разом з учасницями три найкращі проєкти та зробила орієнтовний кошторис їх втілення. Так проєкти набудуть потрібної форми, коли їх можна буде показувати професійній спільноті та спонсорам. «Навіть, якщо в нас не вдасться втілення цих проєктів нашими силами, ми все одно передамо їх громадам, щоб вони могли використати будь-які елементи, які їм сподобаються, у своїй роботі. Активне громадянське суспільство на місці – це важливий елемент цього проєкту», – розповіла Єлізавета Коренко. Заступник міського голови Тростянця з питань регіонального розвитку, проєктної діяльності, міжнародного співробітництва, містобудування, архітектури та державного архітектурно-будівельного контролю Максим Синявін розповів, що після декокупації міста, в першу чергу, починали відновлювати лікарню і школи. Потім почали обговорювати відновлення привокзальної площі. «Коли нам запропонували розробити проєктне рішення, ми, звісно, що погодились, бо Офіс президента малював свою концепцію, але вона нам не дуже подобалась. Ми хотіли побачити альтернативну версію. Я радий, що переміг цей проєкт. Сподобалась ідея з Хвильовим, як дівчата вивчили історію і детально підійшли до розробки цього дизайн-проєкту, а також те, що символізує меморіал», – пояснив заступник міського голови. За словами Максима Синявіна, нещодавно громада розпочала співпрацю з Державним агентством відновлення та розвитку інфраструктури України щодо відновлення цієї площі. Там розробляють концепцію, яку втілять за державні кошти. Щодо концепції учасниць-переможниць курсу, то її показали віцепрем'єр-міністр з відновлення України Олександру Кубрикову. Раніше про неї також розповідали президенту Володимиру Зеленському під час візиту у Тростянець. Тож, за словами Максима Синявіна, у центральних органах влади знають про проєкт дівчат. «Нам сказали, що в загальному проєкті, можливо, щось врахують, а можливо ні. Але якщо площу відновлять без враховування цього проєкту, то думаю, що ми потім обов'язково самі шукатимемо можливості, як встановити цей меморіал. Він сподобався всім: і міському голові, і архітекторам, і мені. Гарний проєкт і ми хочемо, щоб його втілили», – додав Максим Синявін. Найближчим часом організатори курсу «Урбаністика» планують його зробити публічним. Він стане доступним для всіх охочих онлайн і охопить більшу кількість людей. Долучайтесь до спільноти Радіо Свобода у Viber ! Співпрацю з Радіо Свобода почала у грудні 2017 року, коли була на місячному стажуванні від програми організації Media Development Foundation. Стипендіаткою програми Regional Reporting Fellowship стала у 2023 році. Проходила її з 4 січня по серпень 2023 року. Пишу інтерв'ю на фрилансі для онлайн-журналу The Ukrainians. Люблю спілкуватися з людьми й писати про них історії та репортажі з елементами сторітелінгу для медіа. Завершила бакалаврат з журналістики та соціальних комунікацій у Волинському національному університеті імені Лесі Українки та магістратуру в Школі журналістики УКУ. Пройшла школу універсальних редакторів від медіагрупи «Накипіло» та DW Akadaemie, а також низку інших неформальних навчань для журналістів."
"2023-04-29","https://www.radiosvoboda.org/a/news-investytsiyi-zelenskyi-250mln/32384273.html","Зеленський привітав першу велику інвестицію в Україну з початку повномасштабного вторгнення РФ","Президент привітав залучення інвестиційною компанією Horizon Capital понад 250 мільйонів доларів в Україну, вперше після повномасштабного вторгнення РФ. «Сьогодні відбулася знакова інвестиційна подія для України – перша велика інвестиція в Україну з початку повномасштабного вторгнення. Обсяг інвестиції – 250 мільйонів доларів, і це лише старт відповідного пакету. Саме зараз, коли ми ще боремося з російським терором, великий світовий бізнес не лише вірить у нашу перемогу, але й підтверджує цю віру своїми багатомільйонними інвестиціями, конкретикою», – сказав Зеленський у відеозверненні. 28 квітня Horizon Capital, американська приватна інвестиційна компанія, яка інвестує головним чином у швидкозростаючі технологічні та експортно-орієнтовані компанії в Україні, оголосила, що її фонд Horizon Capital Growth Fund IV (HCGF IV, «Фонд») досяг 254 млн дол., перевищивши свій цільовий розмір у 250 мільйонів. «Очікується, що інвестиції Фонду сприятимуть сталій стійкості України, включаючи підтримку зростання та створення робочих місць, розширення бази оподаткування, збільшення доступності капіталу для малого і середнього підприємництва та сприяння гендерній рівності», – повідомили в компанії. Horizon Capital управляє шістьма фондами прямих інвестицій і вже залучила понад 700 мільйонів доларів для підтримки підприємців з України та Молдови. Долучайтесь до спільноти Радіо Свобода у Viber !"
"2023-03-27","https://www.radiosvoboda.org/a/zgvaltuvannya-nepovnolitni-sud-pravozakhysnyky-prokuratura/32336396.html","«Без захисту»: зґвалтування неповнолітньої, умовний термін, реакція правозахисників та перегляд справи","Чи може бути за зґвалтування умовний термін? Чому суд ухвалив таке рішення? І на підставі чого прокуратура, після розголосу, як повідомив 27 березня Офіс генерального прокурора, готується оскаржити судовий вирок щодо сексуального насильства над неповнолітньою дівчиною? І чи буде покарання за поширення відео із сексуальним насиллям? Рішення Воловецького райсуду Закарпатської області, який 16 березня 2023 року ухвалив вирок щодо трьох неповнолітніх, які вчинили сексуальне насильство щодо своєї неповнолітньої однокласниці, викликало гучний резонанс. Причетні до злочину – двоє 15-річних та один 14-річний підліток – були однокласниками постраждалої. Інцидент стався ще 24 серпня 2021 року в одному із сіл Мукачівщини. Дівчинка живе з бабусею, батьком, молодшими сестрою та братом, мама перебуває за кордоном. «Будучи добре знайомими з потерпілою, хлопці запросили її до підвального приміщення у помешканні одного з них. Дівчина погодилася, однак потім, всупереч її волі, обвинувачені вчинили щодо неї дії сексуального характеру, знімаючи окремий епізод на відео», – коментує Радіо Свобода Катерина Хижняк, речниця Закарпатської обласної прокуратури. Відео підлітки поширили у соцмережах, і тільки після того, як його передивилися однокласники, про наругу дізналася бабуся дівчинки. Вона написала заяву до поліції, але це вже було через три тижні після інциденту. Хлопців взяли під варту. Поліція відкрила кримінальне провадження за ч. 3 ст. 152 ККУ (зґвалтування неповнолітньої групою осіб). За скоєне підліткам загрожувало до 12 років позбавлення волі. За словами Катерини Хижняк, згодом слідчі отримали висновок судово-медичної експертизи, яким факт зґвалтування не підтвердили. «Остаточно підтвердила це інформація, отримана від потерпілої вже під час розгляду справи по суті в суді. Натомість факт сексуального насильства, не пов’язаного з проникненням у тіло особи, таки мав місце, – каже речниця обласної прокуратури. – При цьому потерпіла висловила свою думку стосовно призначення покарання обвинуваченим, підтримавши суд щодо рішення про «умовну» міру покарання – ув’язнення зі встановленням іспитового строку. При ухваленні вироку суд зважив на те, що особи є неповнолітніми, раніше не судимими, повністю визнали вину та щиро розкаялись». Як йдеться у рішенні Воловецького районного суду, ні класний керівник обвинувачених, ні шкільних психолог проблем з поведінкою не помічали, хлопці «володіли середнім рівнем успішності, брали участь у спортивних заходах школи». Місцева служба в справах дітей теж скарг не мала. Окремого провадження щодо поширення відео відкрито не було. Як пояснили у пресслужбі обласної прокуратури, створення дитячої порнографії це ст. 301-1 ККУ: «Хлопцям було по 14 років на той час, кримінальна відповідальність настає з 16 років. Є ряд винятків, (ці статті прописані в ст. 22 ККУ) однак ця стаття про розповсюдження порнографії в ці винятки не входить. Тобто особи в такому віці не є суб'єктами саме цього злочину». Вже після розголосу Воловецький районний суд опублікував офіційне повідомлення, де повідомив: у ході судового процесу інтереси потерпілої були представлені законним представником- батьком та адвокатом. А представник служби в справах дітей був залучений судом за клопотанням самої потерпілої лише під час її допиту, оскільки вона не бажала давати покази в присутності законного представника – батька. Інформація про вирок у справі швидко поширилася соцмережами, ще більшого розголосу надали не тільки правозахисниці, але блогери, військові, знаменитості. Найбільше обурила громадськість перекваліфікація статті і зменшення покарання, а також те, що ні школа, ні громада не підтримали постраждалу. Що стосується насильства на сексуальному ґрунті, то звичайна поведінка особи, яка вчинила насильство, у соціумі не має ніякого значення, зазначають експерти. «Я не бачила відео та не оглядала усіх матеріалів справи, проте з тексту судового рішення все таки видно, що мало місце проникнення як пальцями так і геніталіями, – коментує рішення суду Христина Кіт, голова ГО Асоціація жінок-юристок України «ЮрФем», адвокатка. – Щодо встановлення умовного терміну відбування покарання у справах сексуального насильства. Так, Кримінально-процесуальний кодекс надає суду право встановлювати такий термін у таких категоріях злочинів. Чи справедливо це? Мабуть останні дискусії показали що ні». Христина Кіт зауважує: суд може враховувати попередню поведінку обвинувачених при призначені міри покарання, але у справах сексуального насильства – це несправедливо. «Бо навіть відмінники та надзвичайно тихі і зазвичай чемні у побуті люди можуть вчиняти сексуальне насильство. Це не має впливати на покарання, зважаючи на наслідки для потерпілих, які цей злочин несе», – додає правниця. За її словами, у справах щодо сексуального насильства необхідно змінювати стандартний підхід до розслідування, зокрема, враховувати, що експертизи не можуть бути визначальними доказами, адже значна частина в силу різних причин, зокрема і фізіологічних, втрачається. І, як наслідок, справи закриваються. У таких категоріях справ потрібно встановлювати більший строк давності притягнення до відповідальності, вважає експертка. «Ми ще раз переконалися в тому, що потерпілі від сексуального насильства не одразу звертаються за допомогою і говорять про вчинений злочин. Як наслідок, маємо ситуацію, коли експертизи не можуть нам показати ні тілесних ушкоджень, ні ушкоджень статевих органів, і часто ми втрачаємо інші докази, що є важливими. Тільки 50% справ про сексуальне насильство доходять до суду. За 6 місяців минулого року із 31 зареєстрованого кримінального правопорушення по ст. 153 КК сексуальне насильство, лише 16 дійшли до суду, це тенденції і попередніх років. Крім того, кримінальний процес у нас більше орієнтується на обвинуваченого, щоб процедура була стосовно нього дотримана, а не на потерпілого», – пояснює Христина Кіт. «Потерпіла не мала якісної правової допомоги», вважає Михайло Савчин, доктор юридичних наук, член науково-консультаційної ради при Голові ВР України. «Крім того не враховано конфлікт інтересів, характеристики обвинуваченим даються із сільської ради, де працює мама одного із злочинців. Процедура порушується очевидно без балансу рівності сторін. Треба також виходити з того, що суддя зв'язана з тим, як прокуратура кваліфікувала злочин. Якщо брати алгоритм, як здійснювалося розслідування, то майже на кожному етапі ми бачимо дисбаланс. Тут має краще попрацювати прокуратура чи суддівство, хто недопрацював». «Дорослі зробили все для того, щоб додатково травмувати вже травмовану дитину», – наголошує ґендерна експертка Маріанна Колодій Центру гендерної освіти УжНУ. «Насильство є одним з найтяжчих видів злочинів і очевидно наше законодавство має передбачити норму, за якою умовне відбування покарання у таких видах злочинів буде неможливим, – переконана Маріанна Колодій – Реакція суспільства тому така бурхлива на цей вирок, бо показує: це несправедливо. Чи можна в такій категорії справ розглядати медалі, відзнаки за успішність, марафон і так далі? Якби постраждала особа мала б, наприклад, незадовільні оцінки в школі, а кривдник – всі відмінні і якусь грамоту, то що?! Як це впливає? Адже з вироку видно, що хлопці визнали свою вину. І тут включилися батьки, педагогічні колективи з позитивними характеристиками. Мені здається, використовувати такі методи у справах сексуального насильства недоречно, і це показує рівень професійних компетентностей педагогічних і соціальних працівників Воловеччини». Зі слів Маріанни Колодій, зазвичай, справи про зґвалтування – закриті, і розголос по них, має бути найменшим, щоб максимально захистити постраждалих, особливо, якщо вони неповнолітні. «Дорослі люди наробили величезну кількість помилок і зробили все для того, щоб додатково травмувати вже травмовну дитину. Вони повинні нести дисциплінарне відповідальність. Дівчинка не мала права суб'єктності на жодному етапів, завжди хтось представляв її інтереси, дорослі довели цю справу свідомо до до абсурду, – каже експертка. – Дитина не помилилася ніде, вона не приймала що до себе жодних рішень. Якщо правова система працює системно, злагоджено, то немає місця отаким ситуаціям кричущим перекваліфікації з однієї статті на іншу. Мають нести відповідальність з одного боку кривдники, які вчинили злочин, з іншого – посадові особи органів місцевого самоврядування та правоохоронних органів, які вели цей випадок і довели його до такого що суспільство максимально незадоволено вироком в такому складному злочині. Ми маємо справу з неповнолітньою дитиною, зараз дорослі люди зробили все для того, щоб вона ще раз пройшла через ці кола пекла. Через повторний перегляд цієї справи дівчинка буде ретравматизована». Через суспільний розголос на подію відреагувала обласна влада Закарпаття. «У ... громаді працюють соцслужби, відповідні департаменти ОВА й Мукачівської РВА, вивчаються усі обставини, дії або можлива бездіяльність відповідальних посадових осіб ТГ, навчального закладу та інших», – написав на своїй офіційній сторінці у фейсбуці Віктор Микита, голова Закарпатської ОВА. Про контроль за цією справою заявив Уповноважений Верховної Ради з прав людини Дмитро Лубінець, зауваживши, що «є сумніви щодо «неупередженості» та професійності представлення інтересів дівчинки». «З метою встановлення обставин справи та встановлення позиції законних представників потерпілої, сьогодні представник Секретаріату Уповноваженого ВРУ з прав людини здійснив візит безпосередньо за місцем проживання потерпілої, в ході якого поспілкувався з батьком та бабусею, які надали згоду щодо вжиття заходів направлених на відновлення прав дитини», – написав омбудсмен у телеграмі. За словами Лубінця, секретаріат Уповноваженого ВРУ з прав людини ретельно проаналізує дії судді і прокуратури, направить листи відповідно до Вищої ради правосуддя, генпрокурора та Кваліфікаційно-дисциплінарної комісії прокурорів. Народна депутатка Інна Совсун також повідомила, що на розгляд парламенту подали законопроєкт змін до КПК. «Ми з колегами подали законопроєкт №9093, що вносить зміни до Кримінального процесуального кодексу в частині про укладення угоди про примирення та кримінальних проваджень у формі приватного обвинувачення», – заявила депутатка на офіційні сторінці у ФБ. У разі, якщо законопроєкт стане законом, справи про зґвaлтyвання, ceкcyaльне насильство, домашнє насильство відкриватимуть без заяви потерпілої чи потерпілого, а примирення буде можливе виключно за ініціативою потерпілої. Зараз це положення діє лише щодо справ про домашнє насильство. Відреагував і Офіс генерального прокурора, оприлюднивши заяву про те, що прокуратура готує оскарження судового вироку щодо сексуального насильства стосовно неповнолітньої на Воловеччині. На Радіо Свобода працюю з 2015 року. Закінчила факультет романо-германської філології Ужгородського національного університету. У журналістиці – з 1998 року. Стажувалась у Freie Universität Berlin за програмою для журналістів, у редакції Savannah Morning News. Працювала у регіональних ЗМІ Закарпаття, всеукраїнських виданнях та інформагенціях."
"2023-03-03","https://www.radiosvoboda.org/a/news-g20-viyna-deklaratsia/32297689.html","Голови МЗС Росії й Китаю не підтримали пункти про війну і ядерну зброю в декларації G20","Росія й Китай не погодилися з пунктами про війну РФ проти України та використання ядерної зброї в підсумковому документі зустрічі зустрічі міністрів закордонних справ країн «Групи двадцяти» (G20) в Індії. Учасникам засідання не вдалося дійти консенсусу щодо двох із 24 пунктів порядку денного, свідчать дані документу. Перший стосується війни Росії проти України. Більшість присутніх «рішуче засудили» російську агресію і закликали РФ вивести війська з України. Учасники зустрічі зазначили, що війна викликає величезні людські страждання і негативно впливає на світову економіку. Зокрема, вона стримує економічне зростання, розганяє інфляцію, порушує ланцюжки постачання, збільшує дефіцит енергії та продовольства. Росія та Китай із цим не погодилися. Другий пункт стосується міжнародного права під час війни. Учасники зустрічі підтвердили, що необхідно дотримуватися міжнародного гуманітарного права, включаючи захист цивільного населення й інфраструктури під час збройних конфліктів. Застосування чи загроза застосування ядерної зброї неприпустимі, наголошується в комюніке. Росія та Китай цей пункт також не підтримали. Із рештою пунктів, включаючи боротьбу зі зміною клімату та втратою біорізноманіття, забезпечення гендерної рівності, протидію тероризму та наркоторгівлі, погодилися всі міністри закордонних справ «Групи двадцяти». Днем раніше у кулуарах зустрічі поспілкувалися держсекретар США Ентоні Блінкен і міністр закордонних справ Росії Сергій Лавров. Розмова тривала менше ніж десять хвилин. За її результатами у Блінкена «не склалося враження, що Росія готова найближчим часом змінити свій курс». Раніше ті ж два пункти не погодили міністри фінансів країн G20. Долучайтесь до спільноти Радіо Свобода у Viber !"
"2023-01-13","https://www.radiosvoboda.org/a/feminizm-hender-viyna-ukrayinski-zhinky-bizhenky/32221558.html","Не хочуть бути жертвами: як війна змінює українських жінок і ставлення до них в Україні та світі","(Текст на основі виступу під час заходу, організованого UN Women Ukraine / ООН Жінки в Україні) За останні вісім років війни – війна в Україні триває із 2014 року – змінилася ситуація щодо залучення жінок в громадсько-політичне життя. Жінки тепер беруть більш видиму участь в суспільних процесах – у політиці, секторі безпеки й оборони. Так само і на рівні громадської думки все більше проявляється підтримка ідей гендерної рівності. У квітні 2022 року, через чотири роки від першого опитування, дослідницька агенція Info Sapiens проводили опитування громадської думки. Зокрема українців запитали чи у Збройних cилах України мають бути забезпечені рівні права і можливості для жінок і чоловіків. Ця тема активно обговорювалася в останні вісім років. І ми бачимо, що на рівні громадської думки суспільна підтримка рівності є на досить високому рівні. Зараз в середньому близько 80% українців підтримують або радше підтримують цю рівність. Це вказує на те, які процеси відбуваються, і на те, що суспільство очікує від жінок у ситуації повномасштабного вторгнення та війни, яка невідомо коли закінчиться, цієї активної участі. Якщо фемінізм розподілити на практику (низовий активізм), і теорію, то з точки зору низового активізму в Україні багато всього розвивається – є низка різноманітних організацій, які між собою активно співпрацюють, просувають різні тематики. Але, як видається, поки бракує феміністичної теорії, осмислення процесів із поясненням різних аспектів війни. Бракує фактично ще з 2014 року і навіть зараз – після повномасштабної війни Росії. Якщо зацитувати різноманітні дискусії, які відбуваються в міжнародних феміністичних колах з участю українок, то я не раз теж чула такі закиди, що бракує осмислення процесів, переважають емоції. Під час різних активістсько-наукових дискусій стає очевидним, що наявні західні дослідження на тематику гендеру і війни, гендеру і націоналізму не дають відповідей контекстам українських реалій. Розповідаючи про воєнну ситуацію в Україні, ми не можемо оминути тему націєтворення та націоналізму. Адже, і ця війна, яка зараз триває, є війною Україні за незалежність, тісно пов’язаною із національним творенням. І якщо подивитися літературу про гендер і націоналізм, вона доволі критична, в дусі більше радикального критичного фемінізму, де жінки постають передусім як жертви обставин чи постраждалі, де є полярність між «чоловіки-герої», «жінки-жертви» тощо. І фактично, якщо користуватися цією літературою, то ми застрягаємо в дискурс жертовності, який, як на мене, є абсолютно недостатнім і неповноцінним для поясненні ситуації. Навіть, на прикладі мігранток і біженок. Виникає когнітивний дисонанс, бо українські жінки-біженки не хочуть поставати передусім як типові безпорадні жертви. Але виступають як ті, які натомість хочуть мати агентність (відчуття відповідальності за свою долю та готовність брати участь у процесах, що змінюють світ на краще – ред.) І ми бачимо, що в Україні, не дивлячись на проблеми з сексизмом та дискримінацією – а ці проблеми є в усіх суспільствах – жінки розбудовують свою агентність, беруть активну участь у суспільно-політичних подіях, у волонтерстві, і в обороні України, зокрема і на бойових позиціях. І цей емпіричний матеріал, який зібрався за вісім років, потребує відповідного теоретизування, нових теорій, нових понять.​ Як видається, міжнародна феміністична спільнота вже готова почути альтернативні думки щодо дискурсу миру і примирення, зокрема, в контексті російсько-української війни. Тому що ми розуміємо, що в феміністичному дискурсі – де у назві навіть у назві «жінки, мир і безпека», і від жінок очікується миротворчість, а мілітаризація критикується – не все так однозначно. У ситуації, коли Росія творить геноцид щодо українців під час широкомасштабної війни, без мілітаризації не вижити. Під час міжнародної конференції у Хельсінкі, відповідаючи на запитання про війну в Україні, я пояснювала, що в нас не надлишок мілітаризації, а як для країни, що воює вісім років – нам бракує мілітаризації. Бо в ситуації, коли війна триває вісім років я не змогла швидко за два тижні до вторгнення знайти курси з тактичної медицини в Києві, в столиці, де нібито велика пропозиція курсів. Я вже мовчу про курси із стрільби, самозахисту та іншого, що допомагає вижити. Розв'язана Росією війна в Європі вимагає переосмислення усіх процесів. І, як здається, важливий наголос має бути на розбудові відповідної феміністичної теорії, яка б переглянула питання миротворчості та мілітаризації. Як я бачу, зокрема, з мого досвіду і перебування в Німеччині, непростій країні для сприйняття української тематики, перспективними майданчиками для дискусій про рівність є ті, що поєднують питання міжнародних відносин, безпекові студії, дипломатію (international relations and security studies). Це досить високий політичний рівень. Тому що реальність така, що дійсно війна триває і незрозуміло, як, яким чином та коли буде її завершення та перемога. Ми всюди доносимо те, що без перемоги не буде миру. Але разом з тим бачимо, що все ж таки є очікування від жінок щодо ведення переговорів та миротворчості. Я прошу та говорю про зброю, пояснюю про важливість озброєння, закриття неба і виживання. І це викликає подекуди здивування. Тому що фактично, бренд феміністичних міжнародних відносин – це передусім миротворчість та миробудування. І тут є, до речі, запити в міжнародній спільноті на тематику феміністичних міжнародних відносин і безпекових студій у контексті війни в Україні. Я бачу доцільним розвивати безпекові студії в університетах. Інший майданчик, який я не можу не згадати, - це, звісно, університетське середовище. Я прагну більше пропагувати освітню тематику. Так, зокрема, я є в громадській раді при Міжфракційному об’єднанні «Рівні можливості» у Верховній Раді України і очолюю там тему «Гендер і освіта». На жаль, ця тема не дуже популярна. Завжди цікавіші теми – це політика, «Жінки. Мир. Безпека», тощо. Але, як видається, ще маргінальною залишається тема освіти, на неї бракує уваги. Тому освітній, науковий, академічний майданчик – це теж те, де варто обговорювати питання рівності. Ще один важливий напрямок: зараз вже є чимало дискусій, великих проєктів щодо розбудови Україні після перемоги, наприклад, бачення України-2030. І дуже важливо, щоб на таких нецільових гендерних платформах була присутня гендерна перспектива. Виокремлюють два підходи до впровадження ідей гендерної рівності: Окрема, наприклад, магістерська гендерна програма в Київському національному університеті імені Тараса Шевченка – це спеціальні дії, щоб привернути увагу до гендерної тематики. Те, що, наприклад, у нас в Києво-Могилянській академії, на кафедрі соціології, є низка гендерних курсів – це більш гендерна пріоритетизація. І мені здається, що важливо робити більший акцент на гендерну пріоритетизацію. Тобто, співпрацювати і говорити, шукати собі союзників і союзниць на не завжди виключно гендерних, феміністичних платформах. Наприклад, великий зараз інтерес до гендерної тематики в екоактивізмі. І в контексті відбудови України питання довкілля – глобальне, і це називають у феміністичних студіях «перехресність», «інтерсекційність» (intersectionality). Тому, мені здається, теж дуже перспективно робити перехресність питання рівності з іншими тематиками. Засоби масової інформації і взагалі комунікація – це інший важливий актор процесу зміни в гендерній політиці. Я дуже поважаю радикальну критику, але більше прихильниця такого підходу, як-от я робили «лагідну українізацію». Тут я, до речі, додам до суміжності та подібності понять «фемінізм» – «націоналізм». Хоча в теоретичній літературі, окрім фактично праць Марти Богачевської-Хом’як, є чимало критики, що фемінізм несумісний з націоналізмом. Але і фемінізм, і націоналізм – дуже розмаїті рухи, і вони перетинаються. Я україномовна українка з Волині, яка, приїхавши в Київ у 1998 році, вступивши в Могилянку, в таке україномовне гетто, в принципі, ніколи не переходила з російськомовними українцями і українками на російську. Я просто розмовляла лише українською мовою. Люди інколи оберталися в транспорті, показували на мене пальцем, хтось робили компліменти. Тобто – якщо говорити поняттями Джудіт Батлер – на рівні моєї окремої агентності в мене така була перформативна поведінка. Ми розуміємо, що така поведінка важлива, але тільки її замало для суспільних змін. Це так само мало, якщо, наприклад, лише окремі люди сортують сміття, а громада, місто, держава про це жодним чином не турбується. Тому, звісно, з одного боку, пропагувати фемінізм і гендерну рівність на власному прикладі – це важливо. Це приклад «дії знизу», на рівні агентності. Але так само важливо підходити комплексно і робити певну політику, тобто «дії зверху». На прикладі української мови – це мовні квоти на радіостанціях і телебаченні. Я велика прихильниця квот як тимчасових заходів, щоб подолати певні структурні бар’єри. Як приклад, хороша українська музика була, просто її не було чути. Мовні квоти вплинули на зміну ставлення до української музики зокрема і мови загалом. Це так само, як і квоти щодо жінок у політиці. Це все непросто, завжди є певний закид щодо того, що прийдуть непрофесіоналки. Хоча щодо професіоналізму чоловіків таких питань чомусь немає. І коли більша кількість людей, то зрозуміло, там простіше знайти професіоналів. Тому, на мій погляд, варто поєднувати два підходи – робити так зване «ніжне пропагування» ідей фемінізму та гендерної рівності, але разом з тим чітко, крок за кроком, лобіювати певні політики і говорити про ті цінності, які у нас є в Конституції, в законодавстві, яке від нас очікує міжнародна спільнота, зокрема, при євроінтеграції. Я завжди – у своїй книзі, і загалом – підтримую чоловіків-феміністів. Вважаю, що їх можна називати феміністами, а не просто про-феміністами. Світова практика напрацювання технологій протидії насильству, зокрема у Сполучених Штатах, показує, що є цілий напрямок чоловічого феміністичного руху (anti-violence men’s movement). І цей напрямок дуже потужний, є різні організації на зразок Men Can Stop Rape. І що, звісно, за принципом підходу «рівний рівному» (peer to peer) чоловікам простіше чути інших чоловіків із їхніх спільнот. Тому дуже важливо більшою мірою залучати чоловіків, у тому числі до боротьби за гендерну рівність, до протидії насильству. У нас є хороша кампанія HeForShe, різні її напрямки, але мені в цій кампанії бракує чоловіків з різних сфер. Особливо не тільки з активістського міжнародного середовища, а, наприклад, більше простих військових, простих поліцейських, які би якраз займалися тим, що пояснювали, що агресія і насильство – це не єдина можлива, дозволена емоція для чоловіків. І ще так само на рівні освіти – тут я знову повертаюся до теми важливості відповідної освіти в середній школі, де були б у тому числі уроки, на яких би пояснювали моделі поведінки. У нас вже є протидія булінгу, принаймні зараз вона включена в програму, і це важливий аспект. Проте цього недостатньо, а відтак, важливо й тут розбудовувати чоловічий феміністичний рух в Україні, який би долучався, зокрема, і до боротьби та протидії гендерному насильству. Тамара Марценюк, кандидатка соціологічних наук, гендерна експертка, доцентка кафедри соціології Національного університету Києво-Могилянська академія, гостьова дослідниця у Вільному університеті Берліна, ​досліджує суспільство з точки зору гендерних ролей, зокрема, становище жінок на війні (проєкт Невидимий батальйон) Думки, висловлені в рубриці «Точка зору», передають погляди самих авторів і не конче відображають позицію Радіо Свобода"
"2022-07-07","https://www.radiosvoboda.org/a/nasylstvo-nad-zhinkamy-italiya/31932021.html","Стамбульська конвенція – не панацея проти домашнього насильства. Досвід Італії","РИМ – Ратифікацію Україною Стамбульської конвенції багато експертів називають прогресивним кроком у сфері захисту прав людини. Подають оптимістичні сценарії, наскільки дієвіше держава буде заступатися за жертв домашнього насильства. Досвід Італії, яка майже 10 років тому ратифікувала документ, показує, що на папері країна запобігає насильству, захищає потерпілих та притягує до відповідальності кривдників. А який реальний стан речей? На чому слід зосередитися українцям, щоб не наступати на італійські граблі? Пару тижнів тому Європейський суд з прав людини у Страсбурзі ухвалив рішення проти Італії. Країну зобов’язали сплатити 10 тисяч євро громадянці Італії за те, що жінка зазнала «негуманного і принизливого» ставлення з боку держави. У шухлядах поліції протягом чотирьох років без уваги пролежали сім позовних заяв до суду щодо її агресивного чоловіка. Він же весь цей час продовжував бити її і трьох неповнолітніх дітей. «Після звернення до правоохоронців, до соціальних служб нічого не змінилося, жодної поради чи заспокійливого слова. Я почувалася самотньою і безсилою щось змінити», – розповідає жінка журналістам. Боялася, що не зможе сама утримувати дітей і їх у неї могли забрати. Місцевий суд має винести ухвалу днями, після 7 років, як вона подала заяву в поліцію. Не знайшовши справедливості в Італії, адвокат потерпілої порадив торувати шлях до Страсбурга. Через три роки звідти прийшло рішення на користь італійки. Тепер 44-річна міланська дизайнерка Сильвія Де Джорджі розповідає для La Repubblica , що приклад її боротьби міг би допомогти багатьом жінкам порвати кайдани сімейного полону. Та цілком позитивною розв’язку цієї історії не назвеш. Стосовно чоловіка-кривдника досі немає вироку італійського суду. Жінка домоглася лише ексклюзивного опікунства над дітьми. За роки несплачених аліментів – жодної санкції чи іншого виду покарання стосовно батька. Вона ще сподівається, що його позбавлять батьківських прав. Головне, що Сильвія і діти залишилися живими-здоровими. До цього випадку Страсбург уже кілька разів виносив аналогічні рішення проти Італії. У попередніх історіях в намаганні вбити жінок чоловіки позбавили життя дітей. Вердикт Європейського суду з прав людини – однозначний: Італія недостатньо захищає жінок, які страждають від сімейного насильства і заявляють про це у правоохоронні органи. У кожній з цих постанов трибунал нагадує, що країна взяла на себе чіткі зобов’язання, підписавши 2011-го та ратифікувавши 2013-го «Конвенцію Ради Європи про запобігання насильству стосовно жінок і домашньому насильсту та боротьбу з цими явищами», відому як Стамбульська конвенція. Європейські судді закликають італійський уряд дотримуватися зобов’язань через передбачені документом методи: Після першого судового вироку в Страсбурзі 2017 року Рада міністрів Ради Європи та інші євроінституції відповідно до умов Стамбульської конвенції запровадили на кілька років моніторинг Італії. За цей період країна повинна була здійснити низку передбачених Конвенцією реформ. «Відтоді законодавчі зміни були здійснені і їх було чимало. Це справді позитивний факт ратифікації Конвенції, хоча у випадку Італії сталося це і через догану Європейського суду з прав людини», – розповідає Радіо Свобода адвокатка Іда Джуффріда, яка працює при римській асоціації допомоги жінкам «Рожевий телефон». Фото2 Акція напередодні 25 листопада – Міжнародного дня боротьби з насильством щодо жінок, Рим, площа Венеція, 2017 Гасло «Насильство над жінками не потребує слів». Комітет експертів GREVIO – контролюючий орган за виконанням Стамбульської конвенції – позитивно оцінює законодавчі реформи в країні протягом останніх років. В Італії з’явився закон про криміналізацію злочину сталкінгу та про захист жертв переслідування. Італійські парламентарі ухвалили закон про надання жінці-жертві насильства тримісячної оплачуваної відпустки. Окремим законодавчим актом передбачений захист дітей, які стали сиротами внаслідок сімейної агресії. Дві останні реформи комітет GREVIO назвав гідними для наслідування на міжнародному рівні. Найбільш революційним вважається на сьогодні так званий Червоний кодекс – закон проти домашнього насильства над жінками, ухвалений 2019 року. «Держава голосно сказала: жінок не чіпати!» – прокоментував появу цього акту в день голосування тодішній міністр юстиції Італії Альфонсо Бонафеде. Документ зобов’язує прокуратуру заслухати жінку, яка звернулася до суду, протягом трьох днів з моменту подачі нею заяви. У випадку фемініциду скасовані пом’якшувальні обставини вини. Жінки мають більше часу, щоб повідомити правоохоронним органам про пережите вдома насильство: 12 замість попередніх 6 місяців, передбачених при інших видах насильства. За даними адвокадів, часто жінки передумують і повертаються в поліцію забрати заяву. Згаданим Кодексом запровадили кілька важливих нововведень. Кримінальним злочином тепер вважається revenge porn або так звана «порнопомста». Від одного до шести років позбавлення волі очікує на того, хто поширює фото і/або відео матеріал сексуального характеру з метою помститися колишній партнерці. Кримінальну відповідальність запровадили і за спотворення зовнішнього вигляду особи, коли умисно завдають тілесних ушкоджень екс-подрузі чи дружині. Суворе покарання до 14 років неволі або й пожиттєве ув’язнення, якщо пошкодження спричинили смерть людини. Щоправда, слабкою стороною Червоного кодексу вважають відсутність статті про додаткове фінансування відповідних структур та персоналу. З цієї причини асоціації із захисту жінок вважають документ мало ефективним. Вони також постійно говорять про нерівномірну присутність по країні центрів для допомоги потерпілим й недостатню державну підтримку. Фактично законодавча еволюція в Італії відбулася. Від політиків та активістів з телевізорів і на мітингах лунає: «Викривайте домашніх агресорів, допоможемо!». Як свідчить історія Сильвії Де Джорджі й багатьох інших, це далеко не так. Кричущим свідченням недостатнього захисту жінок є сумна статистика фемініцидів. За 6 місяців з початку цього року внаслідок сімейної агресії загинули понад півсотні жінок, із них більше 30-ти – від рук чоловіка чи колишнього партнера, інформує Міністерство внутрішніх справ Італії. Минулого року в Італії було більше сотні випадків фемініцидів: кожні три дні одна жінка прощалася із життям. Приблизно такою статистика жіновбивств тримається останніми роками. «Італія з-поміж інших країн має відносно низький відсоток фемініцидів, але коли загальна кількість убивств по країні зменшується, то показники вбивства саме жінок драматично залишаються на стабільному рівні. Це не надзвичайна ситуація, а нагальна необхідність (побороти і запобігати фемініцидам)», – інформує на сторінках тижневика «D» (додаток La Repubblica) дослідниця феномену Марія Джузеппіна Мураторе. Вона керує групою з вивчення гендерного насильства при національному Інституті статистики ISTAT. На її думку, журналістам й активістам не слід бити на сполох, а треба краще досліджувати і встановлювати природу убивства жінки з метою викорінювати проблему. «Насправді дуже багато вже зроблено, – продовжує аналітикиня Мураторе. – Одне з досягнень – це підготовка медперсоналу, який працює на швидкій допомозі. За ці роки не побільшало насильства над жінками вдома – підвищився рівень його виявлення». За умов підвищеної чутливості до проблеми трапляються і помилкові випадки. Наприклад, потрапивши на «швидку» через банальний інцидент на кухні, в лікарні не вірять жінці й автоматично підозрюють у нападі на неї її чоловіка. Або виховуючи голосно дитину-підлітка вдома, за півгодини до матері дзвонять у двері карабінери, які прибули на виклик сусідки, бо тій почулося, що поверхом нижче саме мама підлітка кричала про допомогу. Численні флешмоби, фарбування червоним лавок і парканів на вияв солідарності із жертвами домашнього насильства, красномовні слогани у соціальних мережах та в батьківських чатах на захист прав жінок стали звичною декорацією. Проте у відділках поліції, в судах і соціальних службах панує нерідко зовсім інша атмосфера. Часто саме заява до правоохоронців стає для жертви початком нового пекла. Якщо око не залите кров’ю або немає медичної довідки з лікарняним на доказ фізичного насильства, тоді годі розказувати про психологічний терор в хаті. «Немає крові – немає і злочину», – можна почути у відповідь від карабінера. Як зауважують адвокати-захисники потерпілих жінок, психологічне насильство як різновид сімейного насильства (записаний у Стамбульській конвенції) італійські судді взагалі не розглядають. Його замінюють визначенням «високий рівень конфлікту між членами подружжя чи пари». Таке формулювання автоматично покладає відповідальність на дві сторони конфлікту, і тоді жертва апріорі позбавлена можливості домогтися справедливості. Тим паче, коли кривдник і його родина наймають армію адвокатів і малюють альтернативні факти настільки яскраво, наскільки їм дозволяє фантазія й гаманець. За такої ситуації навіть при випадках фізичного насильства жінка-жертва піддається «вторинній віктимізації». Це коли під час процесу, переконуючи суддів, вона знову змушена переживати жахіття домашньої агресії. Нерідко такий розвиток подій породжує зневіру та небажання домагатися справедливості до кінця суду. «Попри наявність законів, їх продовжують не застосовувати головно через культурну проблему. Ще дуже живучі гендерні стереотипи, поширена патріархальна маскулінна культура. Жінці у поліції не вірять або ж применшують та недооцінюють небезпеку, яку вона викриває», – констатує фахівчиня із сімейного права Іда Джуффріда. За її висновками, нагальним для вирішення залишається просвітницько-виховна робота серед молоді та фахова підготовка правоохоронців, соціальних асистентів, психологів. Особливого вишколу потребують і судді, серед яких, до речі, переважно жінки. На сьогодні в країні відсутня спеціалізована школа для суддів, котрі ведуть справи щодо насильства у сім’ї, додає римська адвокатка. Потерпіла Сильвія Де Джорджі наголошує, що суддям бракує волі застосовувати чинне законодавство. «Судді вже мають інструменти, але бояться ухвалювати рішення, бо це значить брати на себе відповідальність. До того ж, кожні два роки протягом одного процесу судді змінюють один одного (перекладаючи відповідальність на іншого)», – зауважила жінка-жертва домашнього насильства. Контролюючі європейські органи також звертають увагу, що «гендерні стереотипи все ще присутні в італійському суспільстві». Йдеться і про поширене уявлення відведення жіноцтву другорядної ролі у родині і в суспільстві, на відміну від чоловіка. Невтішна статистика про жіночу зайнятість, де працює лише кожна друга працездатного віку, та дискримінація жінок на робочому місці – давні теми публічних дискусій на Апеннінах. У міжнародному звіті Global report щодо рівності гендерних можливостей Італія посідає 14 місце, що є значно нижче середньоєвропейського показника. Водночас міжнародні оглядачі зауважують, що за останнє десятиліття Апенніни помітно просунулися вперед, порівняно з іншими країнами ЄС. Кореспондентка Радіо Свобода в Італії"
"2022-07-05","https://www.radiosvoboda.org/a/news-lugano-ukraina-vidnovlennia/31929890.html","Київ і представники понад 40 країн підписали в Лугано декларацію про відновлення України","5 липня десятки країн взяли на себе зобов’язання підтримувати Україну під час, як очікується, тривалого і дорогого відновлення й погодилися з необхідністю проведення широких реформ для підвищення прозорості й боротьби з корупцією. Завершуючи дводенну конференцію в південному швейцарському місті Лугано, лідери близько 40 країн підписали декларацію, яка викладає принципи для відбудови України. Підписанти, зокрема США, Велика Британія, Франція та Японія, «найрішучішим чином» засудили військову агресію Росії проти України і закликали Москву негайно вивести свої війська. Президент Швейцарії Іґнаціо Кассіс, який разом з Україною вів конференцію, привітав цю декларацію як «перший ключовий крок на довгому шляху відновлення України». «Наша робота готується до післявоєнного часу, хоча війна все ще триває», – сказав він на церемонії закриття. «Це має дати людям в Україні надію та впевненість, що вони не самотні», – додав Кассіс. Підписанти привітали зобов’язання щодо надання політичної, фінансової і технічної підтримки і започаткували принципи Лугано для відновлення, яке, за даними Києва, може коштувати до 750 мільярдів доларів. Прем’єр-міністр України Денис Шмигаль 5 липня заявив, що декларація – це «однозначно початок нашого тривалого процесу». «Ми маємо зробити все, що було знищено, кращим, ніж воно було», – додав він. У принципах Лугано підкреслюється, що «процес відновлення має сприяти прискоренню, поглибленню, розширенню і досягненню зусиль України щодо реформ і стійкості відповідно до її європейського шляху». «Процес відновлення має бути прозорим і підзвітним народу України», – йдеться в документі. Декларація також містить заклик до того, щоб процес відновлення був «інклюзивним і забезпечував гендерну рівність». Президент України Володимир Зеленський напередодні під час відеовиступу на конференції у швейцарському місті Лугано анонсував національний План відбудови України. За словами Володимира Зеленського, за чотири місяці повномасштабної війни проти України Росія знищила 2102 освітні об’єкти, 799 об’єктів медичної інфраструктури та близько 80 тисяч житлових об’єктів. 4–5 липня в швейцарському місті Лугано відбувалася масштабна Міжнародна конференція з питань відновлення України. У ній брали участь представники 40 країн і 18 організацій. Долучайтесь до спільноти Радіо Свобода у Viber !"
"2022-06-18","https://www.radiosvoboda.org/a/news-zelensky-stambulska-konventsia/31904136.html","Зеленський вніс у Раду законопроєкт про ратифікацію Стамбульської конвенції","Президент України Володимир Зеленський вніс до Верховної Ради проєкт закону про ратифікацію Конвенції Ради Європи про запобігання насильству стосовно жінок і домашньому насильству та боротьбу із цими явищами, відомої як Стамбульська конвенція. Документ внесений 18 червня, свідчать дані на сайті парламенту. «Реалізація акта матиме вплив на інтереси Держави Україна в частині виконання міжнародних зобов’язань у сфері прав і основоположних свобод людини та на інтереси осіб, які постраждали від домашнього насильства та насильства за ознакою статі, в частині забезпечення гарантій захисту їхніх прав та надання їм допомоги», – йдеться в пояснювальній записці до документа. Коли Верховна Рада розгляне документ – наразі невідомо. Україна ще 2011 року підписала, але досі не ратифікувала Стамбульську конвенцію. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із «пропагандою гомосексуалізму», одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства чоловіків чи хлопців. 33 країни Ради Європи ратифікували Стамбульську конвенцію, яка набрала чинності в 2014 році, і ще 12 підписали, але досі не ратифікували. Раніше країн, що ратифікували документ, було 34, але в березні цього року президент Туреччини Реджеп Тайїп Ердоган вивів країну з угоди, що викликало протести як у Туреччині, так і за її межами. Рішення Ердогана у Human Rights Watch назвали ударом по правах жінок у країні. Долучайтесь до спільноти Радіо Свобода у Viber !"
"2022-01-26","https://www.radiosvoboda.org/a/novyny-pryazovya-teroborona/31672404.html","Територіальна оборона Приазов’я. Кому даватимуть зброю?","Як сили територіальної оборони розгортаються на Приазов’ї? Хто з мешканців півдня України долучається до місцевих бригад? Що означає військовий облік жінок, та які професії потрапили до відповідного переліку? Про це говорили в програмі «Новини Приазов’я» на Радіо Свобода. «Територіальна оборона держави є цілою системою спеціальних заходів для протидії воєнним загрозам. Тому її формування є справою і Міністерства оборони, і Збройних сил України, і сил безпеки та оборони, а також всіх органів державної влади. Відтак цей процес потребує системності», – зазначив в ефірі експерт директорату інформаційної політики та стратегічних комунікацій Міністерства оборони України Олександр Мотузяник. Він також підкреслює, що наразі відбувається перший із трьох етапів розгортання системи тероборони. «Ми говоримо про створення 25 бригад в кожній області і до їх складу будуть входити понад 150 батальйонів, які розташовані в районах. Зараз формується організаційне ядро з військовослужбовців ЗСУ: командири. Їх завдання – командування, навчання і злагодження цивільних осіб, які укладають контракт на службу у резерві територіальної оборони», – розповів Мотузяник, додавши, що до кінця січня буде сформовано 13 бригад ТрО. Пріоритетом, за його словами, є максимальне «прискорення формування системи територіальної оборони у прикордонних областях, які межують з країною-агресором та Кримом». Функції та завдання ТрО прописані у відповідному законі. До прикладу, Мотузяник наводить такі: «У разі потреби розгортання батальйону або бригади ТрО, вони беруть під свій контроль всі комунікації, шляхи, мости, залізничні мости, а також інші важливі об’єкти у своєму районі. І чекають підходу основних сил ЗСУ», – пояснює механізм роботи тероборони експерт. No media source currently available За словами Мотузяника, після першого етапу почнуть формувати резерв з громадян України, які проходитимуть військову службу у резерві ТрО. Їх загальна чисельність буде більше 130 тисяч людей, які «готові впродовж кількох годин прибути до своїх підрозділів, одягнути форму і виконувати завдання в межах своєї території». «Фактично, люди підписують контракт на проходження служби у військовому резерві і продовжують жити своїм життям, працювати. Декілька разів на рік, у разі потреби, їх викликатимуть на певні збори, тренування та навчання для налагодження роботи», – пояснює Мотузяник. Для резервістів тероборони, за словами експерта, є ціла низка стимулюючих пільг: «Їх забезпечать військовою формою, вони будуть отримувати харчування та проживання у військових частинах під час виконання обов’язків, до них застосовується медичне обслуговування закладів охорони здоров’я Міністерства оборони. Якщо людина працевлаштована, то час навчань та зборів буде оплачуватися за середньомісячною ставкою. Їм компенсують вартість проїзду на навчання та виплачують добові залежно від звання, а також є грошова винагорода в кінці року». Вимоги до резервістів ТрО не такі високі, каже Мотузяник, це справа добровільна. За його інформацією, є вікові обмеження – від 18 до 57 років, військовий досвід або стать значення не мають. Експерт зазначає, що якісний відбір можливо провести за умови великої кількості охочих, а перевага надаватиметься колишнім військовослужбовцям, ветеранам військової служби та бойових дій. Він також пояснив, схему видачі зброї представникам ТрО. «Військовослужбовці до часу розгортання зброєю будуть забезпечені, але вона буде зберігатися у спеціально облаштованих режимних об’єктах за місцем дислокації. Цей процес у нас ще триває, бо маємо визначити відповідні локації та зробити в них ремонт», – додав Олександр Мотузяник. Майор, командир військової частини А 7037 м. Маріуполя Дмитро Стеблін розповів в ефірі, що майже щодня звертаються маріупольці, які зацікавлені пройти службу в силах тероборони. «Бригади територіальної оборони структурно входять до складу Збройних сил України. Тобто вони проходять медичну комісію, з ними вкладається контракт. У нас окремо існує служба в резерві і служба в ТрО. Резервісти щоденно ходять на роботу, живуть своїм звичайним життям. Під час оголошення воєнного стану, або під час мобілізації люди, які заключали контракт у резерві, будуть призвані», – розповів Стеблін. За його словами, серед охочих є і жінки. «Наразі у ЗСУ гендерна політика спрямована на рівність чоловіків та жінок», – зазначає він. За інформацією сайту Маріупольської міської ради, у травні 2021 року в місті пройшла конференція на тему територіальної оборони. Зараз у Маріуполі реалізується комплексна програма «Безпечне місто». Вона містить чотири напрямки: підвищення рівня правопорядку, обороноздатності, протидії тероризму, а також цивільної оборони міста. У Донецькій області сформовано 109 бригаду територіальної оборони. Її управління розміщено у Маріуполі. Маріупольським об'єднаним міським територіальним центром комплектування та соціальної підтримки сформовано 107 батальйон територіальної оборони. Також затверджено план територіальної оборони міста Маріуполя. В ньому визначені місця дислокації загонів, пункти збору особового складу та техніки. Офіцер відділу обліку бронювання Херсонського обласного територіального центру соціальної підтримки Ігор Приходько розповів, що в області вже закінчується формування основного костяку. «Наразі маємо більше 50% особового складу, які повинні нести службу у мирний час. Люди є, процес триває», – каже він. Однозначної відповіді щодо наявності всього необхідного обладнання Приходько не дає, проте запевняє, що «всі проблемні питання вирішуються спільно із місцевим самоврядуванням». Він також каже, що поки рано говорити про залучення добровольців з місцевого населення: «Це буде сплановано, коли будуть укомплектовані ланки особового складу, який несе службу у мирний час. Коли буде мінімальне обладнання, матеріальна база для того, щоб провести якісь навчання. Як тільки матимемо все необхідне, одразу почнемо навчання». Він зазначає, що херсонці вже звертаються до нього, їх зокрема цікавлять: чи буде видаватися зброя, яка ситуація з постачанням продовольства та екіпірування. «Створення територіальних батальйонів передбачено у кожному районі Херсонської області. Цими батальйонами керує бригада, яка формується в обласному центрі», – пояснив Приходько. Загалом у Херсонській області створили шість батальйонів територіальної оборони: пять – в області і основний – в обласному центрі, розказав на пресконференції голова Херсонської облдержадміністрації Генадій Лагута. «Також створене управління цими батальйонами. Ми займаємось цим питанням. Є речі, про які я не можу казати, бо вони секретні. Але хочу сказати: ми готові, не хвилюйтесь. Все буде добре», – сказав Лагута. У Херсоні громадськість не залишається осторонь питання безпеки. Фонд громади міста Херсона «Захист» розробив поради для кризових ситуацій та google-карту укриттів Херсонської області. На сторінці організації у фейсбуці сказано, що сайт із назвою «Подбай про свою безпеку» почали створювати ще навесні 2021 року, коли з’явилася реальна загроза на кордонах України, у тому числі й на адміністративній межі з окупованим Кримом. «Карта сховищ – це інноваційний продукт, який ми створювали під патронатом обласної державної адміністрації. Людина на цій карті може знайти найближче до неї укриття та шлях до нього», – підкреслила голова Фонду громади Херсона «Захист» Лариса Польська. Кореспонденти «Новин Приазов’я» поцікавилися у мешканців Маріуполя, Бердянська та Херсона, чи знають вони де знаходяться найближчі укриття та бомбосховища в їхніх містах? Також запитували, як вони будуть діяти у разі військової агресії з боку Росії. Дехто з опитаних не хоче вірити в наступ Росії на Україну, тому не цікавляться темою бомбосховищ: В Україні з 1 січня вступили в дію положення закону «Про основи національного спротиву», ухваленого торік. Закон передбачає можливість створювати добровольчі формування територіальних громад, яким дозволено використовувати власну мисливську зброю. Він визначає, зокрема, такі поняття, як «національний спротив» та «територіальна оборона». Зокрема, згідно з текстом, територіальна оборона «складається з військової, цивільної та військово-цивільної складових». З осені минулого року у ЗМІ почали з’являтися повідомлення з посиланням на дані розвідки про концентрацію російських військ на кордоні з Україною. США й інші країни Заходу припустили, що Москва готує військове вторгнення. 19 січня в Білому домі заявили, що Росія в будь-який момент може почати наступ на Україну. Водночас США сподіваються, що президент Росії Володимир Путін обере дипломатію, а не подальше протистояння. Того ж дня у відеозверненні до українців закликав «не панікувати» через агресію Росії президент України Володимир Зеленський та запевнив, що влада робить усе для досягнення миру дипломатичним шляхом. Кремль заяви про вторгнення в Україну відкинув і зажадав від США і НАТО гарантій безпеки, зокрема, не розширювати альянс на схід."
"2021-12-26","https://www.radiosvoboda.org/a/ukrayina-viyna-zhinky-oblik/31624771.html","«В разі мобілізації я знаю куди йти і що робити»: чотири історії українок, які мають військові квитки","Стати на військовий облік – тепер це обовʼязок, а не право українських жінок, якщо їхня професія входить до розширеного переліку Міноборони. Відповідний наказ набув чинності 17 грудня. Радіо Свобода зібрало кілька історій українок, які були на обліку у військкоматі й раніше, до цього рішення. Вони розповіли про те, як військовий квиток впливає на їхнє життя та чого варто чекати українським жінкам. Наказ Міноборони про розширення переліку професій, які передбачають військовий облік жінок, набув 17 грудня. Проте в українського суспільства запитань досі більше ніж відповідей. Зокрема й тому, що досі точно не визначений час, упродовж якого жінки мають стати на облік у військкоматі. До того ж, як повідомила радниця заступника міністра оборони Наталія Воронкова в ефірі «Громадського радіо», алгоритму постановки жінок на військовий облік досі немає. Тому Радіо Свобода підготувало відео-експлейнер про те, для чого Україні потрібен військовий облік не лише чоловіків, а й жінок, і що чекає українок у військкоматах. Окрім того, Радіо Свобода зібрало історії кількох українок, які вже мають військовий квиток, але не перебувають в штаті діючих військових підрозділів, мають цивільні професії та більшість часу ведуть невійськовий спосіб життя. В Україні загалом вже понад 10 тисяч жінок, які стоять на військовому обліку. Не всі з них є чинними військовими-контрактницями. Від початку Незалежності ціла низка професій передбачала наявність військового квитка, незалежно від статі. Що змінюється в житті українки після того, як вона стає на військовий облік? Алла Олійник, колишня радниця міністра охорони здоров'я, лікарка та підприємниця, отримала військовий квиток ще у 2000-х роках, будучи студенткою Національного медичного університету імені Богомольця. Це був її свідомий вибір, пригадує вона. «Рішення, чи матиму я військовий обов'язок, я ухвалювала у віці 19 років, коли закінчувала Національний медичний університет у Києві. На четвертому курсі перед нами був вибір: продовжувати навчання у загальному потоці, чи з військовою кафедрою. Туди пішли студенти, які хотіли мати розширені (військові) знання», пригадує лікарка. Найцінніше, що вона тоді отримала – це не документ про військовий облік, а детальні знання про те, як має діяти лікар у війську та в умовах бойових дій, пояснює Алла Олійник. «Ми навчалися ще два з половиною роки. Знання давали через таку призму, щоб лікар на війні розумів, де і що відбувається та як швидко надати допомогу, починаючи від банальних речей (зупинка кровотечі) до розгортання польового шпиталю. Вивчали, що є на складах бомбосховищ, а також різні ситуації, як-от застосування хімічної зброї». Наразі перебування жінки на військовому обліку в Україні жодним чином не впливає на її життя, ділиться своїм досвідом лікарка і підприємниця. «На моє життя це поки ніяк не впливало. Мене нікуди не викликали, не зобов'язували приходити. Держава не мала до мене жодних питань. Водночас і до, і після Майдану я перетиналася з військовими медиками та з військовою медициною. І тут знання, отримані на військовій кафедрі, стали дуже у пригоді» – пригадує співрозмовниця Радіо Свобода. Особливо вона згадує свою роботу на початку війни у Бахмуті, який тоді був на лінії фронту, і переходив то під контроль ЗСУ, то в руки російських гібридних сил: «Тоді я керувала фармацевтичним заводом у Бахмуті. Там не так «корочка» мала значення, як знання, що робити і як кому допомагати». Військовий облік для жінок низки професій – це позитивний крок, за умови, що, крім бюрократії, передбачене їхнє навчання та адекватна інформаційна кампанія на рівні держави, так оцінює Алла Олійник нещодавній наказ Міноборони. Вона закликає брати у цьому приклад із деяких західних демократій. «Це – точно не завадить. Є приклади Ізраїлю та Швейцарії, де громадяни навчаються постійно, щорічно. Тому військовий облік жінок – це позитивний сигнал. Бо жінка нарешті стає повноправним членом суспільства. Але в перехідний період потрібно організувати навчання і практикум. Це не означає: якщо ти жінка, то маєш іти на війну. Держава має пропонувати жінці систему освіти, починаючи зі старших класів і протягом життя. І в цьому питанні гендер не має особливого значення. Найбільше значення мають професійні знання, які можуть знадобитися у війні», – підсумовує Алла Олійник. Українська експертка з ядерної енергетики Ольга Кошарна має військовий квиток весь період української Незалежності. Вона отримала його ще в радянський час – як і всі однокурсники її спеціальності. «Я закінчила військову кафедру в Московському хіміко-технологічному інституті імені Менделєєва за спеціальністю «хімічні війська», –каже вона. – Нас навчали працювати з приладами, вимірювати хімічне та радіоактивне забруднення, проводили стрільби». Випускників військових кафедр могли залучити для ліквідації надзвичайних ситуацій, як це сталося під час Чорнобильської катастрофи у 1986 році, зазначає Ольга Кошарна. «Коли стався Чорнобиль – я вже жила в Києві. Мене не призвали (на ліквідацію аварії), бо в мене тоді були маленькі діти. Але могли призвати, наприклад, до радіаційної розвідки», – розповідає Ольга Кошарна. Єдиний обов'язок, який мали власниці військового квитка в Україні – ставати на військовий облік за місцем реєстрації, аж до виходу на пенсію. Ольгу Кошарну зняли з військового обліку за віком, у статусі старшого лейтенанта запасу. Військовий квиток вона зберігає досі. І при потребі – готова використовувати свої знання у разі повномасштабної війни та мобілізації, каже експертка. «Якби була необхідність – я би і в своєму віці пішла до радіотехнічних військ (це моя спеціалізація). Якби сказали – пішла б до лабораторії, та куди завгодно, де буду потрібна», – наголошує співрозмовниця Радіо Свобода. Україні треба не лише ставити на військовий облік жінок, а запровадити строкову службу і військове навчання для всіх громадян з 18-річного віку, взявши за приклад ізраїльську модель, вважає Ольга Кошарна. «В нас – сусід, якого ми позбутися не зможемо, це Російська Федерація. Тому нам треба робити як в Ізраїлі. Це строкова служба для всіх юнаків та дівчат з отриманням військової спеціальності. Коли я була в Ізраїлі, то бачила, наскільки високим там є престиж армії. Навіть люди з особливими потребами прагнуть туди потрапити. Проходять службу навіть на інвалідних візках. Вчаться стріляти і виконувати інші задачі. І там ще багато нюансів: якісне харчування та постачання, відсутність дідівщини і те, що їх на шабат додому відпускають!» – наводить приклад експертка з ядерної енергетики. Від початку війни на Донбасі низка українських жінок, зокрема громадських активісток, волонтерок та політиків, стала на військовий облік з власної ініціативи. Один з недавніх прикладів – народна депутатка від «Голосу», член міжпарламентської ради Україна-НАТО Соломія Бобровська. Своє рішення вона пояснила Радіо Свобода. «Цього року (в червні – ред.) я склала військову присягу оперативного резерву номер один 8-го полку Сил спеціальних операцій. Я дуже пишаюся цим рішенням, воно дуже виважене, я довго до нього йшла. Якщо ми готуємося до всеохопної оборони, а також, якщо ми просуваємо гендерну рівність, то кожен громадянин чи громадянка є потенційною бойовою одиницею в разі всеохопного російського наступу», – пояснює депутатка. Вона вважає, що таке рішення є «природним та логічним». «Для мене дуже важливо бачити, як живе військо зсередини і бути поруч біля нього, – уточнює депутатка. – До того ж, я допомагаю ССО та Військово-морським силам». Соломія Бобровська схвально оцінює останній наказ Міноборони про військовий облік жінок. Але закликає зосередитися на військовій підготовці жінок, особливо – тих, які уклали контракт резервіста. «Вважаю це рішення правильним та давно назрілим. Дуже часто акцентують на досвіді Ізраїлю. Хоча я б не наполягала на обов'язковому призові, а на контрактній службі в резерві. Це два тижні військової підготовки для розуміння роботи системи і для допомоги у власній організації на випадок воєнного стану». Що ж до самої постановки жінок на військовий облік, то Соломія Бобровська закликає не боятися його. «Наказ про військовий облік жінок абсолютно нічим їм не загрожує. Наслідки можливі лише в разі оголошення воєнного стану. Зараз жінкам треба лише стати на облік та пройти медкомісію. Завтра ніхто нікого з жінок не забирає на війну. Ніхто не примусить підписувати контракт та не викликатиме на військову службу жінку лишен через те, що вона працює бухгалтером або вчителькою» – запевняє депутатка. Водночас вона пропонує «йти далі»: передбачити обов'язкові військові кафедри і службу в резерві для дівчат, які навчаються у вишах на певних спеціальностях. «Я дуже підтримую таку ініціативу. Вона правильна, але її треба добре прокомунікувати. Щоб це була величезна державна адвокаційна кампанія: роз'яснення, що буде й чого не буде, щоб розвіяти всі страхи», – уточнює Соломія Бобровська. Марина Остапенко, ексречниця СБУ, пояснює Радіо Свобода, що українські громадяни (зокрема і жінки) можуть перебувати на військовому обліку не лише в резерві ЗСУ, а й в інших підрозділах: від Нацгвардії до Служби безпеки. До прикладу, ІТ-спеціалісток можуть покликати і до армії, й до СБУ, наводить вона один із прикладів. «Я маю військовий квиток з 2002 року, з початку моєї роботи у Службі безпеки України. Відтоді стою на обліку в мобілізаційній службі СБУ як полковник запасу. У випадку мобілізації мене можуть призвати на службу. Тепер, після рішення Міноборони – не лише як резерв СБУ, але і як журналістку», – уточнює колишня речниця спецслужби. За законом, тих, хто стоїть на військовому обліку, мають право викликати на навчальні збори. Її ж після завершення роботи в СБУ «жодного разу не чіпали та нікуди не викликали», каже Марина Остапенко. Водночас, за її словами, наявність військового квитка дає переваги в умовах війни. «Що це дає? В разі мобілізації я знаю, куди йти, де точка збору та що мені робити. І загалом, для тих жінок, яких нині ставлять на облік, варто проводити тренування, – вважає ексречниця СБУ. – До прикладу, ми в СБУ щороку проходили тренування: біг, стрільба, перевірка готовності...» У тому, що жінок візьмуть на військовий облік, нема нічого страшного, вважає Марина Остапенко. З іншого боку, чинна влада повністю провалила комунікацію про це рішення, обурюється вона. «Немає нічого страшного в тому, щоб бути на військовому обліку. Ні я, ні багато моїх знайомих жінок – ми не відчуваємо від цього жодного дискомфорту. Але в українського керівництва – повністю відсутня нормальна комунікація з суспільством. І якщо працівниця галузі безпеки або лікарка до такого повороту подій готова, то для бібліотекарки і туристичної менеджерки це стрес. Перед тим як ухвалювати рішення і лякати штрафами – треба було організувати систему. Не принижувати жінок походами до військкоматів – а, наприклад, використати для взяття на облік додаток «Дія». Нині ж благородну місію захисту своєї країни перетворюють на балаган», – критикує експосадовиця реалізацію рішення про військовий облік жінок. 17 грудня набув чинності ухвалений у жовтні наказ Міністерства оборони України із розширеним списком професій жінок, які зобов’язані стати на військовий облік. Усього до списку входять понад 100 професій. Як пояснили у Міноборони, представниці внесених до оновленого списку професій віком від 18 до 60 років мають стати на військовий облік протягом 2022 року. Міністерство оборони України планує скоротити перелік професій, представниці яких мають стати на військовий облік, повідомив голова парламентського комітету з питань національної безпеки, оборони і розвідки, представник фракції «Слуга народу» Олександр Завітневич. «Цей перелік юстувався, і, коли він вийшов, ми побачили, що список є дуже великим. Обговорили це питання з міністром оборони Олексієм Резніковим і дійшли згоди, що перелік буде переглянуто в бік зменшення і здорового глузду, бо там є професії, які дійсно не знадобляться Збройним силам та іншим військовим формуванням», – написав Завітневич у фейсбуці 23 грудня. Водночас він додав, що, на його думку, сама ініціатива є «правильною, країна повинна знати свої резерви, ми повинні бути готовими, бо ситуація зобов’язує». У Міноборони наміри скоротити перелік наразі не коментували. НА ДОТИЧНУ ТЕМУ: На Радіо Свобода працюю журналістом з 2008 року. Народився 1979 року в місті Мелітополь Запорізької області. Закінчив факультет журналістики Запорізького Національного університету. Як журналіст найбільше цікавлюся економічною, екологічною та соціальною тематикою. На дозвіллі захоплююся садівництвом та альпінізмом."
"2021-12-23","https://www.radiosvoboda.org/a/news-zhinky-oblik-viysko/31623009.html","Жінкам вже завтра до військкомату бігти не треба – головнокомандувач ЗСУ про наказ Міноборони","Наказ Міністерства оборони про перелік професій для жінок та перебування їх на військовому обліку відображає необхідність визначити, кого із жінок потенційно можна залучити на захист держави. Про це, як передає агенція «Інтерфакс-Україна», заявив головнокомандувач Збройних сил України Валерій Залужний. «Назріла необхідність створення такого документа, який давав би змогу нам, військовим, бачити жінок, яких можливо використовувати під час захисту нашої держави. Тому народився цей указ, трохи більше ніж 100 спеціальностей туди «вбили»... Я хочу заспокоїти жінок, що я за гендерну рівність і повністю це підтримую: вже завтра не треба бігти до військкомату, не треба займати чергу, не треба шукати когось, хто допоможе це все зробити, ми це робитимемо планово, поступово, і все буде добре», – сказав Залужний. Раніше Міністерство оборони повідомило, що наказом, який набрав чинності 17 грудня, розширено для жінок перелік професій, які зобовʼязують стати на військовий облік. Серед тих, хто потрапили у «жіночий» список, йдеться про медійників та комунікаційників усіх категорій (журналісти, оператори, піарники, видавці, бібліотекарі, перекладачі та інші), медиків, аналітиків, фінансистів, науковців, менеджерів різного профілю, ветеринарів та інших."
"2021-12-10","https://www.radiosvoboda.org/a/news-zelensky-ukrajina-demokratija-lider/31603721.html","Зеленський назвав Україну «лідером демократичних перетворень»","Президент України Володимир Зеленський виступив 10 грудня на віртуальному саміті за демократію, ініційованому президентом США Джозефом Байденом. Як повідомляє офіційний сайт Зеленського, він назвав Україну «поза сумнівом та без жодної зайвої скромності… лідером демократичних перетворень у регіоні». «Ми ухвалили закон про деолігархізацію. Завершуємо реформу децентралізації, відновлюємо механізм народовладдя, розбудовуємо інститути прямої демократії», – сказав Зеленський. За його словами, гарантовані, захищені права людини є основою успішної та прогресивної країни, тому Україна «й надалі упевнено рухатиметься вперед на цьому шляху». «Робитимемо все для забезпечення гендерної рівності, захисту жінок, дітей, внутрішньо переміщених осіб, людей з інвалідністю та кожного окремого громадянина», – наголосив глава держави. Президент США Джо Байден 9 грудня, відкриваючи перший організований Білим домом саміт із питань розвитку демократії у світі, висловив тривогу з приводу, як він сказав, послаблення демократичних інституцій у всьому світі і закликав лідерів держав «узятися за руки», щоб показати, що демократія можлива. Глава американської адміністрації вказав учасникам саміту на «переломний момент» та необхідність подвоїти зусилля для захисту демократичних цінностей. Він, серед іншого, сказав, що нинішні тенденції «переважно ведуть у неправильному напрямку», і додав, що «демократія потребує захисників». На цьогорічний саміт були запрошені лідери понад 100 держав, Росії та Китаю серед них немає. Згідно з «Індексом демократії», який складає правозахисна організація Freedom House, 77 із запрошених країн належать до вільних або повністю демократичних, 31 – до частково вільних, а 3 – до невільних. Речниця Білого дому Джен Псакі заявила «Голосу Америки», що запрошення зовсім не означає схвалення з боку США політики тієї чи іншої влади. «Будь-яка демократія – це робота, яка триває. Це не означає, що ми ставимо негативний штамп на людей, які не запрошені. Ми включили та запросили різні голоси, різні країни, які можуть висловити думку про наші глобальні зусилля щодо захисту демократії», – сказала Псакі. Москва та Пекін зустріч різко розкритикували. Напередодні посли Росії та Китаю в США опублікували статтю, в якій засудили саміт, як «очевидний продукт менталітету холодної війни». За даними адміністрації Байдена, лідерам, що беруть участь у саміті, буде запропоновано оголосити про «конкретні заходи та зобовʼязання щодо проведення значних внутрішніх реформ» відповідно до демократичних цілей."
"2021-12-08","https://www.radiosvoboda.org/a/news-oon-porushennia-prava-ukrayina/31599848.html","ООН: в Україні за два роки зафіксували майже 30 інцидентів щодо журналістів та близько 20 – проти правозахисників","За два рокив Україні зафіксували 29 інцидентів із журналістами та 18 – із захисниками прав людини, зокрема напади та залякування, повідомила голова Моніторингової місії ООН з прав людини в Україні Матільда Богнер. «Моніторингова місія ООН з прав людини задокументувала 29 інцидентів із журналістами, медіа-професіоналами, блогерами та особами, які критикують владу або політику влади. У 22 із цих випадків злочинці вдалися до насильства, у той час як інші випадки включали погрози, підбурювання до насильства, наклепницькі кампанії онлайн та умисний збиток майну», – сказала Богнер на конференції у Києві. За її словами, напади були спрямовані передусім на журналістів-розслідувачів та медіа-працівників, які висвітлюють політичні теми, пов’язані з корупцією та впровадженням обмежень через COVID-19. «У більшості випадків злочинці не були притягнуті до відповідальності, що сприяло почуттю безкарності та подальшим нападам», – сказала Богнер. Крім того, за звітний період фахівці ООН задокументувало 14 інцидентів на 18-ох захисників прав людини, зокрема 10 жінок та 8 чоловіків, які працюють над захистом прав жінок, гендерною рівністю, правами представників ЛГБТ-спільноти, довкілля тощо. «Лише в одному з цих інцидентів влада визначила і притягнула до відповідальності злочинців», – сказала Богнер. Водночас управління ООН відзначило підвищення безпеки великих зборів ЛГБТ у великих містах, тоді як щодо менших зборів з «інших чутливих тем» стурбованість залишається, додала вона. Усього було зареєстровано 21 напад на мирні збори, більшість із яких організовані ЛГБТ-спільнотами, захисниками прав жінок та опозиційними політичними партіями. «Наш офіс стурбований у зв'язку з обмеженнями вільного вираження критичних та непопулярних думок щодо участі у мирних зборах, чутливих тем та безпеки захисників прав людини в Україні», – сказала Матільда Богнер. Доповідь щодо громадянського простору та фундаментальних свобод охоплює період з 1 листопада 2019 року до 31 жовтня 2021 року і ґрунтується на інформації, зібраній під час інтерв’ю з жертвами порушень прав людини, свідками та їхніми адвокатами та на основі низки інших даних. Моніторингова місія ООН з прав людини в Україні почала свою роботу в березні 2014 року. Вона здійснює моніторинг, готує публічні доповіді та здійснює адвокацію у сфері прав людини в країні. Спеціалісти з прав людини спілкуються з жертвами та свідками порушень прав людини по всій Україні, зокрема, з окупованих територій."
"2021-11-30","https://www.radiosvoboda.org/a/news-op-stambulska-konventsia/31587380.html","В ОП кажуть, що готують законопроєкт про приєднання України до Стамбульської конвенції","В Офісі президента завершується підготовка до подання на розгляд Верховної Ради України проєкту закону «Про ратифікацію Конвенції Ради Європи про запобігання насильству стосовно жінок і домашньому насильству та боротьбу із цими явищами» (Стамбульської конвенції), заявили в пресслужбі ОП. «Позиція Володимира Зеленського щодо необхідності приєднання України до цієї Конвенції принципова й незмінна. Після завершення відповідних процедур глава держави буде готовий внести на розгляд парламенту вказаний законопроєкт», – йдеться в повідомленні. Коли саме це станеться – не повідомляють. «Тому наразі найважливішим питанням є консолідація зусиль усіх сторін навколо ратифікації Україною Стамбульської конвенції», – додали в ОП. Раніше в Представництві ЄС закликали Україну ратифікувати конвенцію. «Дослідження доводять, 67% жінок в Україні зазнавали психологічного, фізичного чи сексуального насильства з боку партнера чи іншої особи, починаючи з 15-річного віку. Найчастіше винуватцями є статеві партнери. Наведені цифри не відображають вплив пандемії COVID-19, яка посприяла загостренню усіх чинників, що призводять до насильства щодо жінок і дівчат, включаючи безробіття та бідність, і посилила дію багатьох із першопричин, таких як ґендерні стереотипи та згубні соціальні норми», – йдеться в заяві західних партнерів України. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із «пропагандою гомосексуалізму», одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства чоловіків чи хлопців."
"2021-11-25","https://www.radiosvoboda.org/a/news-nasylstvo-zhinky-stambulska-konventsia/31578398.html","У день боротьби з насильством щодо жінок Україну закликали ратифікувати Стамбульську конвенцію","У Міжнародний день боротьби за ліквідацію насильства щодо жінок Україну закликають ратифікувати Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. Відповідну заяву 25 листопада поширило Представництво Європейського союзу в Україні. Крім представництва, до заяви долучилися Консультативна місія ЄС з реформування цивільного сектору безпеки в Україні (КМЄС), Oфіс Ради Європи в Україні спільно з посольствами Бельгії, Канади, Хорватії, Кіпру, Чехії, Данії, Естонії, Фінляндії, Франції, Німеччини, Угорщини, Італії, Люксембургу, Нідерландів, Норвегії, Португалії, Румунії, Словенії, Іспанії, Швеції, Швейцарії та Великої Британії, а також Офісом координаторки системи ООН в Україні та Представництвом Європейського інвестиційного банку в Україні. Автори заяви наголосили, що підтверджують відданість справі захисту права жінок і дівчат в Україні жити вільним від насильства життям. «Дослідження доводять, 67% жінок в Україні зазнавали психологічного, фізичного чи сексуального насильства з боку партнера чи іншої особи, починаючи з 15-річного віку. Найчастіше винуватцями є статеві партнери. Наведені цифри не відображають вплив пандемії COVID-19, яка посприяла загостренню усіх чинників, що призводять до насильства щодо жінок і дівчат, включаючи безробіття та бідність, і посилила дію багатьох із першопричин, таких як ґендерні стереотипи та згубні соціальні норми», – йдеться в заяві. Її автори назвали затвердження цього року Національної стратегії у сфері прав людини і Плану дій з її реалізації в Україні «важливою складовою боротьби з гендерно зумовленим насильством». «Ми закликаємо до ратифікації Конвенції Ради Європи про запобігання та боротьбу з насильством щодо жінок і домашнім насильством, також відому як Стамбульська конвенція, яка підсилить імплементацію національного законодавства про насильство щодо жінок та домашнє насильство. Ратифікація Стамбульської конвенції спонукатиме Україну вживати подальших заходів для запобігання насильству над жінками, захисту жертв, притягнення до відповідальності винних і, загалом, до прийняття комплексної політики для припинення цього порушення прав людини», – наголошують західні партнери України. Крім того, Україну закликають ратифікувати і Конвенцію № 190 про викорінення насильства, у тому числі гендерно зумовленого насильства, та домагань у сфері праці, ухвалену в червні 2019 року Міжнародною організацією праці. «Ми прагнемо покласти край насильству щодо жінок і закликаємо Україну об’єднати з нами зусилля. Настав час покласти край гендерно зумовленому насильству і рухатися до відповідальності», – наголошують автори заяви. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із «пропагандою гомосексуалізму», одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства чоловіків чи хлопців."
"2021-11-15","https://www.radiosvoboda.org/a/news-levchenko-pro-zayavu-arahamii-prava-zhinok/31562778.html","«Права жінок є важливими для інтеграції в НАТО»: Левченко про заяву Арахамії щодо жінки-міністра оборони","Урядова уповноважена з гендерної політики Катерина Левченко прокоментувала висловлювання голови фракції «Слуга народу» Давида Арахамії щодо того, що українське суспільство нібито не сприйме жінку на посаді голови Міністерства оборони. У коментарі Радіо Свобода Левченко зазначила, що 15 листопада повернулася з конференції на честь 70-річчя ЮНЕСКО, в якій взяли участь багато політичних лідерок, в тому числі не тільки із західноєвропейських країн. Вона навела приклади Грузії та Молдови, які мають президенток, а також Бангладеш, Тунісу та Сербії, де жінки є прем’єр-міністерками. Вона також вказала на зростання кількості жінок в українському уряді: наразі три посади віцепрем’єр-міністра посідають жінки, Міністерство у справах ветеранів очолює Юлія Лапутіна, міністерство соціальної політики – Марина Лазебна, в Міністерстві оборони та інших працюють заступниці міністрів. «Тобто кількість жінок, які сьогодні обіймають високі політичні посади в Україні, зростає. Може, повільніше, ніж в інших країнах, але вона зростає порівняно з попередніми роками. Суспільство сьогодні, з моєї точки зору, готове до таких соціальних змін. І дослідження, які проводилися в цьому й минулому роках, показують, що в цілому українське суспільство дуже позитивно ставиться до гендерної рівності, до забезпечення рівних прав та можливостей жінок і чоловіків і до того, щоб бачити жінок на керівних посадах», – каже урядовиця. Подібні висловлювання вона пояснює тим, що в Україні досі недостатньо уваги приділяється освіті в галузі прав людини, зокрема, прав жінок. Це стосується як шкільної освіти, так і вищої. «Ми наразі почали роботу, перш за все в секторі безпеки й оборони, до яких належать і Збройні сили, щодо впровадження гендерних підходів у систему підготовки фахівців для сектору безпеки й оборони, щоб наші майбутні правоохоронці й захисники були обізнані в цих питаннях. Тому що принципи прав людини, прав жінок є важливими для інтеграції Україні в такі організації, як НАТО, наприклад, де гендерна рівність – це важлива цінність», – зазначає Левченко. Вона додає, що просвіта щодо прав жінок та гендерної рівності має поширюватися не лише на юристів, соціальних працівників чи педагогів, а й не негуманітарні спеціальності: «Тому що без розуміння таких засадничих питань сьогоднішнього різноманітного світу, де збільшуються рівні права й можливості різних груп, в тому числі жінок і чоловіків – я думаю, що нам складно буде рухатися вперед». Левченко пригадала ситуацію 2010 року, коли тодішній прем’єр-міністр Микола Азаров очолив уряд, в якому не було жодної жінки. На критику з цього приводу Азаров відповів, що «не жіноча справа проводити реформи». Ця відповідь була, за оцінкою уповноваженої, «фактично образливою» для всього жіноцтва, а подібні висловлювання з боку публічних осіб є небезпечними та можуть розглядатися як дискримінація за ознакою статі. «Такі вислови повторюються, і мені здається, що саме суспільство має не підтримувати їх і демонструвати, що сьогодні жінки відіграють дуже важливу роль в усіх сферах, у тому числі в сфері безпеки й оборони. І те, що в нас сьогодні День захисників України називається День захисників і захисниць України, якраз підкреслює факт важливої участі жінок у цих процесах», – зауважує вона. Народна депутатка від «Європейської солідарності» Ірина Геращенко 5 листопада закликала регламентний комітет покарати Арахамію відстороненням від п’яти пленарних засідань. Коментуючи можливі санкції за дискримінаційні висловлювання, Катерина Левченко вказує на те, що кожен випадок повинен розглядатися відповідними органами окремо в залежності від того, чи було порушене законодавство. Водночас, додає вона, важливо створити атмосферу несприйняття сексистських висловлювань на всіх рівнях суспільства. «Я, будучи членом комісії з питань гендерної рівності Ради Європи, брала участь у роботі над створенням рекомендацій із протидії сексизму, які були прийняті Радою Європи, були покладені в основу законодавчих змін, які відбувалися в Україні, і тут дуже важливі етичні кодекси, які приймаються і на рівні колективів, і на рівні партій, на рівні організацій. Я думаю, що не всі такі речі ми можемо зменшити лише шляхом тих чи інших покарань, адміністративних чи кримінальних, а от формування нульової толерантності до сексизму – це дуже важливий крок на шляху до створення цивілізованих таких правил політичної гри і політичного співіснування», – підсумувала вона. На початку листопада медіа поширили слова голови фракції «Слуга народу» Давида Арахамії, який висловив думку, що жінка на посаді міністра оборони «зараз не буде прийнята в суспільстві взагалі, тому що суспільство не звикло». Водночас він припустив, що таке призначення було б можливе за кілька років, але «зараз сприйняття суспільства нема такого»."
"2021-11-09","https://www.radiosvoboda.org/a/ambitsiyi-perspektyvy-dmytra-razumkova/31551046.html","«Розумна політика»: амбіції та перспективи Дмитра Разумкова","Ексголова Верховної Ради Дмитро Разумков 8 листопада оприлюднив список депутатів, які увійдуть до створеного ним міжфракційного об’єднання (МФО) під назвою «Розумна політика». До МФО Разумкова, крім нього самого, увійшов 21 депутат від «Слуги народу», двоє членів «Батьківщини» та один позафракційний. Звернення про створення нового депутатського об'єднання вже перебуває на розгляді керівництва парламенту. Наступного пленарного тижня (з 15 листопада) головуючий на засіданні Верховної Ради має офіційно оголосити про створення «Розумної політики», повідомив Дмитро Разумков. За його словами, метою створеного ним МФО є «координація зусиль для розбудови України як правової держави з високим економічним потенціалом». Саме по собі міжфракційне об'єднання депутатів немає такої політичної ваги у парламенті, як, наприклад, фракція чи депутатська група. Як правило, депутатське об'єднання створюють народні обранці, що належать до різних політичних сил, але сповідують спільні цінності – гуманістичні, релігійні, економічні тощо. Наприклад, протягом тривалого часу в парламенті працює депутатське об'єднання «Рівні можливості», метою якого є просування ідей гендерної рівності в різних сферах суспільно-політичного життя. Ще одне об'єднання, куди увійшли представники різних політичних сил, – «Гуманна країна» – просуває ідеї щодо захисту тварин. Не зайвим буде згадати і про об'єднання депутатів «За конфесійний мир в Україні», співголовами якого стали «депутат-слуга» Олександр Качура та позафракційний Вадим Новинський. Загалом, як порахували в ГО «Опора», станом на початок 2021 року у Верховній Раді функціонувало 96 міжфракційних депутатських об’єднань. Тому, на перший погляд, в тому, що у парламенті з'явилося ще одне об'єднання, немає нічого екстраординарного. Утім, у випадку з Разумковим – все не так просто, кажуть політологи. У ситуації з Разумковим може йтися про старт політичних перегонів, вважає політолог Володимир Фесенко. «Разумкову потрібен формальний парламентський суб'єкт для посилення свого статусу і для демонстрації того, що у нього є прихильники в парламенті», – каже політолог. Що ж стосується безпосереднього складу МФО «Розумна політика», то Фесенко акцентує увагу на відсутності спільної ідеології у членів депутатського об'єднання Разумкова. «На мій погляд, проблема в тому, що вже на старті, як це не парадоксально, Разумков повторює помилки, які були при створенні «Слуги народу». В цьому об'єднанні люди з різними ідеологічними поглядами, такі як Дмитрук (Артем Дмитрук, народний депутат «Слуги народу» – ред.)з проросійськими поглядами і люди з достатньо реформаторськими поглядами, проєвропейськими, як Мокан (Василь Мокан, народний депутат «Слуги народу» – ред.) Ця ідеологічна еклектика може стати проблемою, як вона стала для самих слуг народу. Що з цього вийде – питання відкрите», – каже Фесенко. «Разумков бере лекала партії «Слуга народу», але шитиме свій проєкт», –говорить політолог Микола Давидюк. Наразі до МФО Разумкова входить 25 депутатів. Більшість із них – чинні депутати «Слуги народу»: Володимир Козак, Василь Мокан, Роман Соха, Неллі Яковлєва, Оксана Дмитрієва, Валерій Божик, Дмитро Микиша, Дарія Володіна, Артем Дмитрук, Ольга Саладуха, Олександр Бакумов, Олег Воронько, Ольга Коваль, Роман Бабій, Михайло Новіков, Аліна Загоруйко, Костянтин Касай, Дмитро Гурін, Михайло Крячко, Євген Петруняк, Іван Юнаков. Двоє – з «Батьківщини»: Андрій Ніколаєнко та Володимир Кабаченко. І позафракційна Людмиа Буймістер, яка ще донедавна була у складі провладної фракції, але через неголосування за так званий «антиолігархічний» закон, Буймістер вигнали з фракції. Своє бажання приєднатися до МФО «Розумна політика» Буймістер пояснює «очевидним вибором». Каже, що за два з половиною роки в неї накопичилося багато напрацювань, які вона не змогла реалізувати у «Слузі народу» і сподівається це зробити через нове депутатське об'єднання. «Природнім чином, професійні фахові люди притягуються з урахуванням того, що таких людей у владі дуже мало, то мій вибір був очевидним», – сказала Буймістер у коментарі Радіо Свобода. Як тільки стало відомо, що Разумков формує МФО, у «Слузі народу» заявили, що депутати, які хочуть вступити в міжфракційне об’єднання ексспікера, повинні будуть скласти свої мандати. Про це, зокрема сказав новоспечений заступник голови провдадної фракції Андрій Мотовиловець. Проте, наразі, кажуть депутати «Слуги народу», які виявили бажання вступити в об'єднання Разумкова, застережень від керівництва фракції їм не надходило. «Я особисто входжу у більш ніж в десять МФО», – каже «депутат-слуга» Дмитро Гурін. За його словами, у провладній фракції панує демократія. «Я не розумію, чому, зненацька, входження до МФО може викликати такий негатив. Хтось увійшов в якесь МФО – і хтось приходить і каже «ти виходиш з фракції»? Це буде цікаво». Гурін не вірить, що «депутатів-слуг» можуть покарати за участь в об'єднанні Разумоква. Схожу думку висловив ще один «депутат-слуга» Дмитро Микиша. Це мажоритарник з Харківщини, який також висловив бажання приєднатися до депутатського об'єднання «Розумна політика». Микиша, як і Буймістер та Гурін, не підтримував відставку Разумкова з посади спікера. «Ми ж розуміємо, що один в полі може і воїн, але коли збирається група людей, які мислять, думають і заряджені схожими ідеями, то трошки швидше і ефективніше просувати ці законодавчі ініціативи», – пояснює Микиша свою мотивацію приєднатися до МФО Разумкова. Ніхто не може забороняти депутатам входити в МФО, каже політолог Микола Давидюк. Але Офіс президента, за словами експерта, бачить у цьому всьому латентну підтримку депутатами «Слуги народу» проєкту Разумоква. «Більш того, ОП це розцінює, як старт президентської кампанії самого Разумкова, тому Банкова, ймовірно, таки примушуватиме своїх депутатів покинути це об'єднання», – припускає Давидюк. Водночас, за словами експерта, той факт, що понад 20 депутатів «Слуги народу», після тривалого та показового конфлікту між Зеленським та Разумковим, виявили бажання вступити в об'єднання останнього, яскраво свідчить про розкол у партії влади. Ще один крок, до якого може вдатися Банкова для нейтралізації Разумкова – позбавлення ексспікера мандата народного депутата. Наприкінці листопада «Слуга народу» анонсує великий з'їзд партії. Існує ймовірність, що саме під час цього з'їзду провладна партія спробує достроково позбавити Дмитра Разумоква мандата народного депутата. Сам Разумков каже, що це буде незаконно, проте гарантувати, що цього не станеться, він не може. В разі, якщо в Разумкова заберуть мандат, його парламентська діяльність припиниться. Принаймні у цьому скликанні. «Про це серйозно думають, але якщо вони так зроблять, то це буде зовсім «по-бєспрєдєлу», – ділиться своїми думками з Радіо Свобода один з наближений «депутатів-слуг» до Офісу президента, який не уповноважений коментувати цю тему публічно. За словами співрозмовника, остаточного рішення щодо Разумкова на Банковій ще не ухвалили. Зокрема – через власні ризики. Позбавлення мандата Разумкова може принести йому, як мінімум, п'ять відсотків до власного рейтингу, кажуть політологи. А коли Разумков набирає, Зеленський – втрачає, адже покищо вони обоє грають на одному електоральному полі. За словами Володимира Фесенка, в результаті звільнення Разумкова з посади голови парламенту, Зеленський втратив близько трьох відсотків свого рейтингу, а тому навряд чи Офіс президента захоче повторити цей досвід знову. З іншого боку, каже політолог Микола Давидюк, втрата мандата хоч і додала б Разумкову політичних балів, але це перспектива на короткий період часу. Якщо ж говорити про більш довгострокову стратегію, то для Разумкова краще лишатися депутатом і суб'єктизувати себе як лідера, зокрема через міжфракційне об'єднання. Що стосується політичного проєкту Разумкова, то його ще треба створювати і визначатися з ідеологією, наголошують експерти. Нещодавно Разумков заявив, що йому близька ідеологія так званого «розумного консерватизму». Не так давно свою симпатію до «розумного консерватизму» висловив і президент Росії Володимир Путін. Таке, можливо і несвідоме, ототожнення, навряд чи принесе Разумкову додаткові політичні бали, кажуть політологи. Політичний журналіст, автор та ведуча інформаційно-аналітичної програми «Свобода Live». До команди Радіо Свобода приєдналася у червні 2018 року. Раніше працювала журналістом, продюсером та редактором на загальноукраїнських телеканалах"
"2021-11-06","https://www.radiosvoboda.org/a/taki-yak-oksana-lyniv-lamayut-skhemy-dyrektor-bolonskoho-teatru/31547398.html","Такі, як Оксана Линів, ламають схеми – директор Болонського театру","В Італії серед очільників театральних закладів пожвавився інтерес до постаті української диригентки Оксани Линів. У жовтні її призначили музичною директоркою Муніципального театру Болоньї, одного з провідних в країні. Титулована у Європі 43-річна музикантка, уродженка Бродів, приваблює не лише професійною майстерністю, а й яскравою особистістю, яка руйнує усталені правила у царині класичної музики. Чому вона? Як сприймають нову керівницю-іноземку в колективі? Чи зазвучать на сценах Апеннін твори українських митців? Про це і трохи більше розповів для Радіо Свобода Фульвіо Маччарді, менеджер та художній директор Болонського театру. Саме він запропонував Линів із січня 2022-го зайняти місце за диригентським пультом оркестру, де понад сто років тому диригував славетний Артуро Тосканіні, а на сцені виступала оперна зірка Соломія Крушельницька. – За майже 260-літню історію Муніципального театру Болоньї музичною директоркою та головною диригенткою вперше стала жінка – Оксана Линів. Ви називаєте це прецедентом не лише для міста, а й для країни. Спочатку розкажіть, чому вибір зупинився саме на ній? – Я запропонував Оксані обійняти цю посаду, бо від початку нашої співпраці склався творчий філінг, таке професійне взаєморозуміння, що дуже важливо у нашій роботі. Це сталося у березні поточного року, коли вона прибула до нашого театру на перший концерт, який ми ще проводили без публіки в залі у стримінговому режимі. Наш театр особливий тим, що за останні років тридцять сприяє розвитку нових імен, включно з іноземцями. За розміром це малий театр (трохи більше від тисячі місць – ред.), але професійний рівень його хору та оркестру дуже високий, що допомагає музикантам на початку їхньої кар’єри. Я є прибічником надання рівних можливостей усім: жінкам і чоловікам, молодим та старшим працівникам. У нас був відомий музичний директор протягом 10 років – Мікеле Маріотті, який з грудня працюватиме музичним директором у Римському оперному театрі. Після нього з кінця 2018 року ця посада була вакантною. Для мене як менеджера та художнього керівника доволі важливо і необхідно мати людину, з якою узгоджувати репертуар, програму концертів на майбутні роки. Мене також цікавило знайти митця, який би відрізнявся від попереднього директора, а той зосереджувався на класичному репертуарі бель канто – Джоакіно Россіні, Ґаетано Доніцетті – тобто переважно твори італійських оперних композиторів. Зважаючи на історію цього театру, який відзначився сміливими постановками, зокрема німця Ріхарда Вагнера та сучасних композиторів, мене також цікавила постать музиканта, який би мав за плечима музичну традицію центральної Європи, словом, знав не лише італійський репертуар. І всі ці характеристики для мене виявилися дуже виразними в Оксані Линів. – Оголошуючи нові імена на посади в театрі, а, окрім першої диригентки оркестру (Оксана Линів), маєте ще й першу диригентку хору (Джеа Ґаратті), ви сказали, що ці особистості «руйнують схеми». Про що саме йдеться? – Щоб зрозуміти краще, дозвольте нагадати, чим був світ класичної музики ще донедавна, років 40 тому. Австрійський диригент Герберт фон Караян у Німеччині запросив до оркестру Берлінської філармонії Berliner Philharmoniker першу жінку, кларнетистку Сабіну Маєр (це був 1982 рік – ред.) Його рішення стало революційним. Раніше жінки не могли потрапити до великих оркестрів у Берліні та Відні. Це був дуже закритий світ, такий собі клуб виключно для чоловіків. Йдеться просто про давню традицію, оркестри ще на початку XX століття не були схильними до інновацій. На сьогодні у цій сфері ще переважають чоловіки. Тож якщо жінка і виходить на керівну позицію, вважають, що вона має бути помітною особистістю. Нині ми є свідками великих змін. Бачимо, що у німецькому музичному середовищі є багато жінок, зокрема чимало італійок там грають. Також в оркестрі нашого театру грають приблизно 35 відсотків жінок. Перший фагот – жінка, другий – також, на багатьох смичкових інструментах грають жінки. Пройдено важливий шлях. В інших італійських оркестрах також є достатньо жінок. Останньою планкою для подолання була посада диригента оркестру, бо ця фігура асоціюється з лідером, керівником, провідником, і ці якості раніше важко було асоціювати з жіночим характером. Вже є небагато диригенток, і вони розповідають, як їм було важко, особливо на початках кар’єри долати упередження та пов’язані з ними труднощі. Отож, ламається саме ця усталена схема. Ми в Італії вже маємо трьох жінок менеджерок та художніх керівників театральних закладів. Ще кілька років тому про це і не думалося. Але хочу додати, що ми хотіли мати з нами пані Линів як музичу керівницю насамперед через її досконалу фаховість та знання репертуару. Не лише належність до жіночої статі нас спонукала до такого вибору. – Передусім професіоналізм, а не гендерні квоти? – Власне, на цьому важливо наголосити. Ми намагаємося гарантувати рівність можливостей усім, у нас немає жіночих квот. Ми пропонуємо робочі місця на конкурсній основі. Ми також шукали кілька років людину на одну позицію музиканта, і цей конкурс виграла саме жінка, але для нас важливою була її професійна підготовка. Було чимало фахівців чоловіків, які б хотіли стати музичним директором театру в Болоньї. А на керівні посади, відповідно до закону, можуть призначати людей безпосередньо художні керівники та менеджери закладів. Однак я залучав до обговорення кандидатури і колектив оркестру, бо диригент має важливий зв'язок з оркестром. Немає сенсу пропонувати посаду комусь, кого не цінує колектив. Наприклад, у відомих оркестрах Відня і Берліна саме творчий колектив обирає диригента. – Як сприйняли це рішення у колективі вашого театру? – З великим ентузіазмом, бо, як я вже сказав, наш театр доволі прогресивний, ми ухвалювали інноваційні рішення в минулому. Той же Мікеле Маріотті колись прийшов на посаду музичного директора у віці 28 років, дуже молодим, без досвіду. У нього повірили, і він зробив вдалу кар’єру в театрі. Тому при пропонуємо сміливі рішення. У випадку з Оксаною також спостерігається подібне. Вона ще не дуже відома в Італії, а до нас вже звертаються менеджери інших театральних закладів, вони зацікавлені послухати запис її концертів у Болоньї і просять її диригувати деякі концерти. Зокрема, вже підтверджена її часткова задіяність в Римському оперному театрі. Побачимо, наскільки це буде можливим, щоб вона поєднувала зайнятість у Болоньї з іншими місцями. Ми плануємо працювати з нею три роки. Якщо все буде успішно, як я і сподіваюся, ми зможемо продовжити трудову угоду за згодою сторін. – Чи обрання пані Линів на керівну посаду італійського театру може свідчити про визнання, окрім німецької, і української музичної традиції? У цьому контексті чи можливе залучення до репертуару творів українських композиторів, які мало знані за кордоном? – Звичайно, може бути цікаво, але, звісно, не для цього ми запропонували Оксані посаду музичної директорки. Хоча, так, є багато диригентів, які успішно просувають музику своїх країн. Наприклад, фінський композитор і диригент Еса-Пекка Салонен популяризував і відкрив для нас світ літератури й музики Північної Європи, яка раніше не мала належної уваги. Очевидно, що маловідомі у наших південноєвропейських широтах артисти мають бути представлені музикантами, які народилися і виховувалися у тому національному контексті. Тож, я думаю, це може бути цікавий досвід. Поки що ми, до речі, вже у квітні наступного року готуємо з Оксаною Линів оперу російського композитора Петра Чайковського «Іоланта», яку рідко ставлять у нас. Ми робимо це у простіший спосіб, у формі концерту, щоб зацікавити публіку. На сцені будуть українські оперні співаки Людмила Осташ, Дмитро Попов і Віталій Білий. Так, згодом можна буде запропонувати щось і з творів українських композиторів. Один з обов’язків Оксани буде також пропонувати артистів. Зокрема, для «Іоланти» співаки з України є найбільш підходящими для інтерпретації образів. – Чи ви бачите у майбутньому можливість співпраці або окремої копродукції Болонського театру з українським театром? – Однозначно так. Ми не є великим театром, маємо невеликий бюджет, на відміну від міланської «Ла Скали» чи Римського оперного театру. Та нас цікавить виробнича специфіка в інших театрах, трохи інші традиції, бо саме через різноманітність можуть народитися цікаві проєкти. Можливо, ми б налагодили співпрацю з Одеським оперним театром (де працювала Оксана Линів у 2008-2013 – ред.). Або хоча б для початку обмінятися виставами, ми б могли запропонувати їм якусь нашу постановку. Справді, у цьому плані є над чим працювати наступними роками. І, думаю, такі ідеї отримають свій позитивний розвиток. – У Болонській філармонічній академії у XVIII столітті відшліфовували свій хист українські композитори Максим Березовський, Дмитро Бортнянський та інші іноземці, зокрема й австрієць Вольфганг Амадей Моцарт. На початку XX століття на сцені вашого театру успішно виступила українська оперна діва Соломія Крушельницька. Це місто і досі є Меккою для талантів ліричної музики? – У Болоньї розташований найдавніший університет Європи, (заснований 1088 року), йому невдовзі виповниться 1000 років. Сюди приїжджали знані у світі музиканти, а Вольфганг Амадей Моцарт, Джоакіно Россіні, Ріхард Вагнер, Джузеппе Верді, Кристоф Віллібальд фон Глюк були у цьому театрі. Велику традицію має Болонська філармонічна академія, де отримав диплом Моцарт. Тож музична культура для міста є важливою, і невипадково на початку 2000-х років (у 2006 році – ред.) ЮНЕСКО визнало Болонью творчим містом музики, а таких у світі небагато. В Італії з таким титулом – лише Болонья і ще місто Пезаро. Думаю, музичний шарм та привабливість нашого міста залишаються, і театр є символом цього шляху. Болонський театр першим поставив опери Ріхарда Вагнера в Італії, робив чимало постановок сучасних опер, тут з XVIII століття завжди наважувалися на відкриття нових горизонтів. – Італія відома як країна бель канто (віртуозного оперного співу) з давніми традиціями ліричної музики. На вашу думку, чи в італійських школах приділяють достатньо уваги для розвитку цієї традиції, для виховання музичної культури загалом? Або наскільки відчутним є усвідомлення важливості класичного мистецтва у суспільстві, де популярні пісеньки із мереж YouТube чи TikTok? – Стосовно цього у мене дуже критичні висновки. Думаю, Італія ніколи повноцінно не шанувала свою надзвичайну спадщину. Особливо бракує базової музичної освіти та виховання. У нас навчають грі на інструментах дуже мало і переважно на спеціальних курсах або ж у музичних школах, звісно. Зважаючи на музичну історію країни, я би мріяв, щоб уроки співу та гри на інструменті були у шкільній програмі. Музичних шкіл не так і багато, хоча вони й високого ґатунку. Я би хотів, щоб у нас була ситуація на зразок того, що помітно у США або ще краще у Німеччині чи Австрії, де створені сприятливіші умови для музичного виховання молоді. В Італії маємо багато консерваторій, які випускають дипломованих фахівців. Та для дитини 8-12 років, яка прагне займатися музикою або співом, це дуже непростий шлях, бо слід займатися у приватних школах, батьки мають платити чималі гроші, шукати можливості для приватних уроків. Адже у загальноосвітніх навчальних закладах це все на факультативному низькому рівні. За ідеальних умов, діти мали б можливість вчитися музиці у межах державної школи, щоб там були і приміщення з інструментами. Під час однієї поїздки до Відня я був вражений, відвідавши театр для дітей 10-15 років, де всі вистави робили ці діти. Ось це значить мати живий контакт з музикою, що потім допомагає краще її розуміти. Овації після концерту у Болонському театрі, травень 2021 року: Оксана Линів – українська музикантка, диригентка. Народилася 1978 року у місті Броди Львівської області в сім’ї музикантів. Вищу музичну освіту за фахом оперно-симфонічного диригування здобула у Львові, потім у німецькому Дрездені. В Україні під час навчання була асистенткою головного диригента Львівського оперного театру, пізніше працювала диригенткою в Одеському театрі опери і балету. 2004 року на першому конкурсі диригентів у Бамберзькій філармонії (Німеччина) посіла третє місце, чим привернула до себе увагу професіоналів ліричної музики. Згодом почалася успішна співпраця з відомими оркестрами й театрами Європи. 2017 року Линів стала першою жінкою – головною диригенткою Оперного театру Ґраца (Австрія). У липні 2021 року була першою жінкою, яка диригувала на престижному Байротському фестивалі протягом 145 років його існування. Вона – лауреатка престижних міжнародних нагород у галузі оперного мистецтва. Линів називають культурною амбасадоркою України у світі. Вона є засновницею та арт-директоркою Міжнародного фестивалю класичної музики LvivMozArt у Львові. Ініціаторка створення Молодіжного симфонічного оркестру України, єдиного в країні, що об’єднує молодих талантів з різних регіонів. Музикантка активно долучається до інших культурних проєктів на батьківщині. Оксана Линів відстоює чітку патріотичну позицію і заявляє, що не погодилась би на співпрацю з російськими театрами, бо не може працювати з країною-агресором, поки триває збройний конфлікт на сході України. Кореспондентка Радіо Свобода в Італії"
"2021-10-30","https://www.radiosvoboda.org/a/istoriyi-vyboru-ne-zhinochykh-profesiy/31535310.html","Зварювальниця, сепараторниця та водійка великовантажної машини: історії вибору (не)жіночих професій","Жінки поступово займають сфери, які традиційно вважаються «чоловічими». Наприклад, за останні роки частка жінок в ІТ виросла з 20 до 25%. А військовослужбовиць побільшало більш ніж удвічі. Однак до балансу у гендерному розподілі професій досі далеко. Дослідження Infosapiens виявило, що 56% опитаних українців погоджуються з тим, що існують виключно «чоловічі» та «жіночі» професії. Такі переконання, йдеться в дослідженні, часто транслює близьке оточення – 21% батьків схиляють своїх дітей до вибору професії, «яка підходить дівчині або хлопцю». «Намагання зробити дівчину бухгалтеркою або перукаркою, тому що це «жіноча» професія, а не тому, що вона їй подобається, просто відтермінує новий пошук роботи і кар’єрних можливостей», – каже експертка ринку праці Тетяна Пашкіна. Нині, каже вона, виробничі спеціальності, які вважаються «чоловічими», навпаки, відкривають для жінок чимало кар’єрних можливостей. За словами Пашкіної, зараз існує високий попит з боку роботодавців на фахівців і фахівчинь. Ті, хто захоче опанувати виробничі спеціальності, додає, будуть затребуваними на ринку. Такі перспективи приваблюють все більше жінок, які беруться за складну, але тому й добре оплачувану роботу. Попри те, що їм все одно доводиться боротися зі стереотипами, як вони розповідають, багатьом вдається швидко зростати і самореалізовуватися у науково-технічних або виробничих галузях, які вважаються «чоловічими». Як знайти себе та зруйнувати упередження – читайте в історіях водійки великовантажної машини Тетяни, сепараторниці Кіри та газоелектрозварювальниці Альони. – Вперше я сіла за кермо трактора у 9 років. З одного боку, я була в захваті та уявляла, як на ньому їхатиму. А з іншого, мене охопив страх, дуже боялася, аби кудись не врізатися. Поруч завжди був батько, який мене вчив і підтримував, тож я з часом навчилася водити. В 13 років у мене був свій мопед. Вчитися я пішла на швачку, бо батьки не хотіли, щоб я покидала рідне місто, та й професія вважалася «жіночою». Щодо водіїв, то на той час таких професій для дівчат просто не було. А навіть якби можна було стати водійкою, оточення сприймало це з насторогою. Змінити фах мене підштовхнув чоловік, який теж кермує великовантажною машиною у кар’єрі. Коли він приходив додому, я бачила, як у нього світяться очі від роботи! Мені теж захотілося відчути цей захват, тому коли я побачила вакансію водійки, то відразу записалася на співбесіду. Мій чоловік відреагував дуже позитивно, а от батьки боялися, казали: «Ти ж дівчинка. Куди тобі така велика машина? Це небезпечно». На початку мені теж було страшно, я боялася втратити основну роботу, якщо щось не вийде. Але в процесі навчання змогла подолати страх. Я завжди казала, що зроблю усе можливе, аби керувати цією машиною-монстром і довести, що жінки можуть це робити не гірше, а навіть краще за чоловіків. Я прийшла на комбінат, маючи категорію «В». Тут я пройшла навчання і опанувала самоскид, який може підіймати 90 тонн вантажу. Мої знайомі кажуть: «Таню, ти божевільна!». Звісно, це складна робота. За день ми можемо наїздити від 120 до 180 кілометрів. Але ви не уявляєте, наскільки класно я почуваюся, коли сідаю за кермо, починаю відвантажувати гірську масу і долати різні перешкоди на шляху. Для когось це виглядає дико, але я від цього у захваті. Мені подобається те, що я роблю, і за це ще й гарно платять. На заводі у нас працює 5 водійок. Колектив здебільшого чоловічий, тому спершу хлопці були налаштовані проти нас. Але коли вони побачили, що в нас добре виходить, то почали ставитися інакше, допомагати. Зараз вони з нами більше конкурують, бо жінки відповідальніше і часто краще виконують роботу. Попри те, що ми працюємо на такій потужній машині, ми все одно залишаємося жінками. Ми фарбуємо губи, буваємо ніжними, як вдома, так і на роботі. Я думала, що у чоловічому колективі в мене з’являться чоловічі риси, але ні, якщо жінка хоче залишатися жінкою – професія неважлива. – Я працюю газоелектрозварювальницею вже 20 років. У професію я потрапила випадково, бо не змогла вступити в інститут через великий конкурс. Щоб не втрачати час, я пішла в училище на зварювальника, бо на інші спеціальності місць не було. Згодом мені самій стало цікаво, як плавити метал, як з ним працювати. Пам’ятаю, як вперше взяла зварювальний апарат – у мене аж мурашки побігли по тілу. У групі я була єдиною дівчинкою, але стосунки в нас склалися дружні, хлопці мене захищали і підтримували. Закінчивши школу, вони ще не розуміли «жіноча» чи «чоловіча» це професія. Якось на заміну до нас прийшла викладачка і сказала: «Дівчинко моя, ти просто не розумієш, куди ти йдеш. Це чоловіча справа, яка вимагає зусиль і жорсткого характеру». Вона мала рацію, я і справді доклала багато зусиль, аби досягти результатів і вирости у своїй професії. Я зварюю величезні металоконструкції – це різні комплектуючі, конструкції для конвеєрів, млинів, подрібнювачів і так далі. Вони важать від 15 кілограмів і більше. Моя найбільша конструкція – це газорозподіл довжиною 10 метрів і висотою 3 метри. Художники малюють фарбами, а я щоразу малюю зварювальним апаратом. Роблю так, аби все було красиво, акуратно, щоб шви аж виблискували. Я отримую від цього задоволення. На комбінаті я – теж єдина жінка серед чоловіків. Спочатку були й підколи, і погляди, і слова різні, мовляв, «що вона там може, нічого вона не вміє». Але якось до нас прийшла перевірка. Мою роботу контролерка прийняла без зауважень, а от чоловік поруч з аналогічним досвідом мусив переробляти. Тоді мої колеги зрозуміли, що я щось вмію, потім почали радитися зі мною та просити про допомогу. Моя робота фізично складна, адже я отримую велике навантаження на спину, ноги, праве коліно, бо на нього я опираюся. Треба весь час дотримуватись техніки безпеки, щільно одягати робочий костюм, перевіряти заземлення, ізоляцію, справність кабелів, аби током не вбило тебе чи сусіда. До такої роботи треба бути підготовленим. Друзі радили мені спробувати більш-менш «жіночу» професію. Але на своїй роботі я маю кар’єрний ріст, непогану зарплату і бачу перспективи. Я хочу тут досягнути успіху, здобути досвід зварювання різних видів, робити все без помилок. Я керуюся правилом: для мене не існує «ні, не можу». Я зможу. Я обов’язково це зроблю, чого б мені це не коштувало. А всім людям все одно нічого не доведеш. Треба просто робити те, що подобається, і не звертати увагу на інших. – Від роботи сепараторників залежить якість кінцевого продукту, адже саме вони слідкують за дотриманням технології виробництва. Процес виглядає так: на збагачувальну фабрику надходить руда, далі вона подрібнюється і проходить декілька стадій очистки та збагачення. Я відповідальна за те, аби запустити та налаштувати спеціальне обладнання, яке це все робить, проконтролювати показники, а в разі потреби – усунути неполадки. Цією професією я захопилася ще в дитинстві, бо моя мама працювала сепараторницею. Я часто приходила до неї на роботу, дивилася, як працюють ці величезні машини, як рухаються механізми, як усе шумить! Мене це захоплювало. Тож коли з’явилася можливість прийти на місце мами, я влаштувалася сюди. Буду відверта, спочатку це був жах. Робота вже не здавалася такою класною, бо все було незрозумілим, складним, мені бракувало знань і впевненості. Але тоді я вже свідомо, розуміючи особливості роботи, вибрала майбутню спеціальність і пішла вчитися. Крім обов’язків сепараторниці, я вже чотири роки виконую обов’язки майстрині зміни та керую командою, до якої входить понад 30 робітників. З них десь 80% – це чоловіки. Моя робота складна фізично, влітку у нас дуже спекотно, взимку холодно, брудно і мокро, тому більшість чоловіків вважають, що жінкам тут не місце. Коли я почала виконувати обов’язки майстрині зміни, то мені казали, що це не для мене, що краще я б сиділа вдома і займалася дітьми та чоловіком. Як я на це реагувала? Я ще більше вчилася, прислухалася до порад досвідченіших працівників і прагнула заробити авторитет з допомогою знань. З часом стало простіше, бо багато хто побачив, як я працюю, і змінив своє ставлення. Також мені допомогла програма гендерної рівності на комбінаті. Під час навчання я змогла змінити свій погляд на речі, усвідомити, скільки стереотипів оточує нас щодня. Ці стереотипи в першу чергу важливо викорінити зі свого мислення, а вже потім сподіватися, що це зроблять і чоловіки. Матеріал підготовлений у рамках інформаційної кампанії «Тест-драйв професій для дівчат», яка спрямована на підвищення обізнаності дівчат та жінок про професії, які можна здобути у закладах професійної освіти, та усунення гендерних стереотипів щодо «чоловічих» та «жіночих» професій."
"2021-10-29","https://www.radiosvoboda.org/a/media-for-she-congress/31534307.html","MediaForShe Congress: «Медіа можуть більше для гендерної рівності»","У Києві пройшов MediaForShe Congress з обговорення ролі медіа у просуваннях питань гендерної рівності. Участь у ньому взяли 15 українських ЗМІ та виробників контенту. Рух HeForShe був започаткований глобальним рухом UN Women Ukraine / ООН Жінки в Україні. На MediaForShe Congress 26 жовтня у Києві зібралися представниці і представники українських медіа, щоб обговорити, як ЗМІ можуть активніше просувати ідеї та успішний досвід розширення можливостей для жінок для досягнення записаної в Конституції України рівності статей. У трьох​ панельних дискусіях, присвячених змінам підходів до представлення жінок у медіа та створенню недискримінаційного контенту, взяли участь 18 спікерів та спікерок. Захід відвідало понад 80 гостей (усі гості вакциновані від коронавірусу, захід відбувався із дотримання соціальної дистанції) зі сфери медіа, а більше за 18 тисяч глядачів долучились до онлайн-трансляції. «За останні роки українське суспільство просунулось у питаннях гендерної рівності. Для того, щоб вирішити проблему, треба її побачити. Закон про сексизм у рекламі – це прогресивний крок, і кожна програма має відбивати реалії нашого життя, а не давати викривлену картинку», – зауважила Ольга Герасим’юк, голова Національної ради з питань телебачення та радіомовлення. Під час MediaForShe Congress СЕО 1+1 media, Hromadske та компанії з кіновиробництва FILM.UA оголосили про підписання Women’s Empowerment Principles – 7 принципів для сприяння гендерній рівності та розширенню прав і можливостей жінок. Таким чином за результатами MediaForShe Congress 46% українського телевізійного ринку складають компанії, що підписали WEPs. MediaForShe Congress об’єднав тих, хто створює історії та наративи, представників та представниць різних типів та жанрів ЗМІ. У дискусійній панелі «Залучені» взяли участь спікери та спікерки від Vogue UA, The Village Україна, Megogo, StarLightMedia та радіо «Культура». Дискусійна панель «Відповідальність без упереджень» була присвячена суспільно-політичним медіа. Своїм досвідом та викликами ділилися представники та представниці «Детектора медіа», BBC News Україна, ICTV, Суспільного та Радіо Свобода. Як зауважила модераторка дискусії, шефредакторка «Детектора медіа» Наталія Лігачова, медіа відповідальні за баланс експертів і експерток, спікерів та спікерок у своєму контенті, а також за те, що допускають прояви сексизму під час прямих ефірів чи ток-шоу. Жоден із таких випадків не має залишатися без належної реакції. Наталя Лігачова нагадала про результати досліджень, які кажуть, що глобальний паритет в оплаті праці чоловіків і жінок, ймовірно, буде досягнутий лише у 2077 році. Медіа можуть прискорити цей процес. Аудиторія потребує «добрих новин» та яскраво розказаних історій про жінок, які досягли успіху у різних сферах, наголосила спеціальна гостя панелі, віцеспікерка Верховної Ради України Олена Кондратюк. Таких жінок надзвичайно багато, і розповідаючи про них, медіа надихатимуть інших жінок і чоловіків, наголосила Кондратюк. Гендерна рівність, як складова дотримання прав людини, лежать в основі редакційної політики медіакорпорації Радіо Свобода, повідомила журналістка Ірина Штогрін. Редакція постійно приділяє увагу проблемі захисту прав жінок, зокрема висвітлює таку проблемну тему як домашнє насильство та кіберпереслідування жінок. Матеріали на ці теми несуть пряму користь, вони допомагають жінкам захистити себе. «Важлива тяглість у висвітленні цих тем, щоб вони постійно перебували у полі уваги журналістів. Адже, попри очевидний прогрес, все ще поширеними залишаються шкідливі стереотипи і викривлені уявлення. Навіть про таку очевидну річ, як те, що «рівність чоловіків і жінок» – це рівність у правах та обов'язках за Конституцією, а не фізіологічна чи фізична «рівність», доводиться постійно нагадувати. А коли говорять про гендерну рівність, то мають на увазі досягнення рівності чоловіків і жінок у можливостях реалізації своїх прав», – сказала Штогрін. Радіо Свобода розповідає історії успішних жінок, зокрема і тих, хто бере участь у виборах. #ЖіночаСправа – проєкт Радіо Свобода в рамках висвітлення місцевих виборів 2020 року: Читайте ще:"
"2021-10-14","https://www.radiosvoboda.org/a/viyna-i-zhinky-trahichni-naslidky-dla-reproduktyvnoho-zdorovia/31508583.html","Війна і жінки: трагічні наслідки для репродуктивного здоров’я","Збройні сили України є однією з найбільш фемінізованих армій серед європейських країн. Згідно з офіційними даними, у ЗСУ проходить службу понад 31 000 жінок. Жінки складають понад 10% чисельності особового складу, залученого до сил і засобів ООС. У порівнянні з 2014 роком кількість жінок у війську збільшилася вдвічі. Однак, через негативний вплив факторів військового і воєнного середовища, жінки-військовослужбовці мають більше захворювань і проблем з репродуктивним здоров’ям, ніж представниці «мирних» професій. Доктор медичних наук, акушер-гінеколог, провідний співробітник Інституту педіатрії, акушерства і гінекології Олена Бурлака працювала військовим лікарем в одному з мобільних шпиталів у зоні ООС. За її словами, бойові дії можуть виснажувати жінок фізично, психоемоційно, а також підривати їхнє репродуктивне здоров’я: У жінок можуть розвинутися: – обумовлені стресом менструальні порушення; – відсутність менструацій; – неплідність; – гормоно-залежні передпухлинні і пухлинні стани репродуктивної системи. Жінки-військовослужбовці відчувають на собі два види стресу – військовий і воєнний. У зоні збройного конфлікту руйнівні наслідки для жіночого здоров’я становлять: «Жінки більш чутливі до стресу. Вони мають більш високий рівень депресій і тривоги, а також ознак посттравматичного стресового розладу. Чоловіки мають відкриту реакцію на гостру стресову ситуацію, а жінки більш схильні до проявів психосоматичних реакцій, які часто повֹ’язані з репродуктивним здоровֹ’ям. Наприклад, порушується менструальна функція, що може «тягнути» за собою безпліддя», – наголошує лікар-гінеколог. Україні бракує комплексних, ґрунтовних досліджень на тему репродуктивного здоров’ֹя жінок-учасниць бойових дій. Окремі праці проводили співробітники військово-медичної академії і Інституту педіатрії, акушерства і гінекології, які засвідчили вищий рівень захворюваності серед жінок-військовослужбовців порівняно з цивільними. «Однозначно можемо говорити про вади гінекологічного здоров’ֹя – стрес-індуковані порушення менструального циклу і неплідність. Військовослужбовці за визначенням є здоровою популяцією. Вони приходять на контрактну службу обстежені, без серйозних захворювань», – зауважує Олена Бурлака. За її словами, потужні дослідження проводили США, де нараховується найбільша кількість жінок-військових. Згідно з результатами одного з них, до 30% жінок-ветеранок стикаються з проблемами неплідності. У порівнянні з тими ж американками, серед українських жінок-військовослужбовців використання сучасних методів контрацепції у 10 разів нижча, каже Олена Бурлака. «Низький рівень використання військовими сучасних методів гормональної контрацепції, визначений нами при анкетуванні в зоні АТО/ООС, в свою чергу, може стати причиною збільшення кількості незапланованих вагітностей, що в умовах військової праці належать до групи високого ризику, переривань вагітності і гінекологічних ускладнень, а відповідно зниження оперативної ефективності та боєздатності військового контингенту», – наголошує лікарка. Українські жінки на війні особливо цінують життя, тому вони поспішають реалізувати сімейні плани. З власного досвіду Олена Бурлака говорить про поширений синдром «нереалізованого материнства», який є, на її погляд, одним з механізмів виживання, пов’язаним з війною, і ніщо не може жінці заборонити бути жінкою. «Українські жінки – вони особливі, вони отримали у війську рівні з чоловіками можливості, права і навіть обов’язки. Але таке популярне визначення гендерної рівності не може бути реалізовано без вирішення гендер-чутливих медичних потреб жінок, пов’язаних з репродуктивною функцією, як, зокрема, контроль менструального циклу, доступ до контрацепції, санітарно-гігієнічні проблеми і вагітність», – каже акушер-гінеколог. На її думку, вирішення суто жіночих медичних проблем на війні необхідне не тільки для забезпечення гендерної рівності у війську, але і для збереження їхнього здоров’я та можливості ефективного виконання ними обов’язків військової служби, що має особливе значення під час війни. На Радіо Свобода з 1999 року. Закінчила магістратуру Інституту журналістики КНУ імені Шевченка. Займалася правозахисною і соціальною тематикою. Була редактором спільного проєкту Радіо Свобода і «Нашого Радіо» «Звуки життя», згодом «Лінія уваги» на «Радіо Мелодія»."
"2021-10-08","https://www.radiosvoboda.org/a/news-es-ukrajina-samit-zajava/31500012.html","ЄС «вітає європейський вибір» України – спільна заява майбутнього саміту в Києві","Європейський союз визнає європейські прагнення України та вітає її європейський вибір, ідеться в спільній заяві, яку сторони планують оприлюднити за результатами саміту Україна – ЄС. Документ став доступний Радіо Свобода з джерел у Євросоюзі. «Ми зібралися, щоб підтвердити нашу постійну прихильність зміцненню політичної асоціації та економічної інтеграції України з Європейським союзом на основі Угоди про асоціацію та її глибоку та всеосяжну зону вільної торгівлі. Ми поділяємо спільні цінності демократії, верховенства права, поваги до міжнародного права та прав людини, у тому числі прав осіб, що належать до меншин, а також гендерну рівність. ЄС знову підтвердив свою непохитну підтримку та відданість незалежності, суверенітету та територіальній цілісності України в її міжнародно визнаних кордонах», – ідеться в заяві. Верховна Рада закликала Європейський союз визнати перспективу членства України в ЄС. Заяву «Про пріоритетні питання інтеграції України в ЄС» на засіданні 8 жовтня підтримали 304 народних депутати. У заяві Верховна Рада також укотре підтвердила стратегічний курс України на набуття повноправного членства в Європейському союзі, закріплений у Конституції України. Черговий, 23-й, саміт України та Євросоюзу запланований на 12 жовтня. Прем’єр-міністр України Денис Шмигаль заявляв про плани обговорити на ньому євроінтеграційні зусилля України і визначити подальші орієнтири для співпраці з ЄС."
"2021-10-03","https://www.radiosvoboda.org/a/news-kyiv-akziya-na-pidtrymku-afganskyh-zhinok/31490422.html","У Києві відбулася акція солідарності з жінками Афганістану","У неділю, 3 жовтня, біля будівлі Міністерства закордонних справ у Києві за ініціативи організації Amnesty International відбулася акція солідарності із жінками Афганістану. На акцію зібралися близько 30 активісток, які висловили підтримку жінкам, котрі опинилися у небезпеці через прихід до влади «Талібану». Активістки закликали МЗС підтримувати міжнародні ініціативи з дотримання прав людини в Афганістані. «Наша сьогоднішня акція демонструє те, що українкам і українцям не байдуже, що відбувається із жінками в Афганістані. Повернення до політики обмежень прав жінок – це повторення трагедії. У 21 столітті, коли більшість країн активно рухається в бік гендерної рівності, в Афганістані ми спостерігаємо значний регрес і просто безглузді для нового часу утиски прав жінок. Ці утиски можуть тільки поглиблюватися без швидких і рішучих дій з боку міжнародної спільноти. Тому час об'єднати зусилля і продемонструвати жінкам Афганістану свою підтримку та міжнародну солідарність», — заявила Оксана Покальчук, директорка Amnesty International Україна. Представники угруповання «Талібан», які захопили владу в Афганістані, неодноразово стверджували, що мають намір дотримуватися прав жінок, але тільки із застосуванням законів шаріату. При цьому таліби заборонили жінкам в Афганістані займатися спортом, у тому числі учасницям національних збірних. Ісламісти пояснили це тим, що особи і тіла спортсменок в цьому випадку залишаються «відкритими для спостерігачів», а «іслам і Ісламський емірат не допускають цього». Також таліби дозволили жінкам навчатися в школах і вищих навчальних закладах тільки окремо від чоловіків і тільки при наявності одягу, що повністю закриває їхні обличчя і тіла. Після цього указу у вишах Афганістану почали встановлювати в аудиторіях непрозорі перегородки і вішати штори. Викладати жінкам, згідно з цим указом, зможуть або жінки, або літні чоловіки, які повинні будуть отримувати схвалення від «Талібану» в кожному окремому випадку. Крім того, жінкам у Афганістані відтепер заборонено виходити з дому без супроводу чоловіка або родича чоловічої статі. Нещодавно правозахисні організації Human Rights Watch та Інститут прав людини університету Сан-Хосе (SJSU) повідомили, що угруповання «Талібан» здійснює «широкомасштабні та серйозні» порушення прав жінок і дівчат у місті Герат на заході Афганістану. Виконувач обов’язків мера Кабула Хамдулла Номані офіційно заборонив виходити на роботу жінкам, які працюють у системі міського господарства. Роботу втратять усі жінки, за винятком тих, чиї обов’язки не можуть виконувати чоловіки."
"2021-09-20","https://www.radiosvoboda.org/a/perm-nevmotyvovani-masovi-ubyvstva-prychyny/31469434.html","Від Колумбайна до Пермі: невмотивовані масові вбивства та їхні причини","Перм, Казань, Керч, Ньютаун, Каухайокі, Колумбайн... Невмотивовані убивства із багатьма жертвами, – які скоюють молоді люди, як правило, відкриваючи стрілянину в навчальних закладах та на дискотеках, – увійшли в історію людства в останні десятиліття. Ті, хто вчиняв напади, переважно не мали бажання позбавити життя якихось конкретних людей, вони лише повідомляли про своє бажання убивати. Так як і в російські Пермі, де 20-го вересня в університеті «стрілок» (так нападників називають фахівці), убив шістьох людей. Чому це відбувається? Згідно з повідомленням пресслужби Пермського університету, «стрілок» прийшов на територію університету близько 11-ї ранку з мисливською рушницею. Дозвіл на яку, як стало відомо пізніше, він отримав у законний спосіб. Спочатку зловмисник почав стріляти по людях на вулиці, а потім забарикадувався в одному із корпусів університету і почав розстрілювати там. Деякі студенти вистрибували з вікон, а інші барикадували двері у своїх аудиторіях. Щонайменше 6 людей загинуло, ще 14 постраждало за попередньою інформацією Міністерства охорони здоров’я Росії. Нападником виявився, як повідомляють російські силовики, першокурсник університету Тимур Бекмансуров. Його, нібито, поранили та доправили в реанімацію. Бекмансуров, як повідомляють ЗМІ, писав про свій намір вчинити напад у соціальних мережах. Він готувався до цього ще з 10-го класу школи, пройшов медкомісію, навчання і отримав дозвіл на зброю. Також він збирав гроші на придбання зброї, і як тільки зібрав необхідну суму – придбав дробовик і патрони. Бекмансуров стверджував, що ця атака не мотивована ні політично, ні релігійно, і загалом не є терористичною. Він «просто хотів завдати болю» Внаслідок нападу 11 травня 2021 року на гімназію у Казані – столиці Республіки Татарстан Російської Федерації, за останніми даними, загинули дев'ять людей. Серед них – семеро учнів восьмого класу, четверо хлопчиків і троє дівчаток. Одна загибла – вчителька, і ще одна – співробітниця школи. Ще 20 людей постраждали. Раніше російські інформаційні агентства із посиланням на джерела повідомляли про різну кількість жертв – від 8 до 13 людей. Слідчий комітет Росії порушив кримінальну справу за статтею «убивство». У шиїтському районі столиці Афганістану, Кабалі, 8 травня 2021 року у школі для дівчаток стався вибух. Загинули 50 людей, переважно школярки. Ще понад 100 людей отримали поранення. Речник міністерства внутрішніх справ Тарік Аріан заявив, що біля школи спочатку вибухнув автомобіль, а потім, коли учні почали вибігати на вулицю, здетонували ще дві бомби. Відповідальності за вибух на себе наразі не взяв ніхто. Учень 2003 року народження у школі білоруського райцентру Столбці напав із ножем на вчителя і учнів. Від завданих ударів учитель та один учень померли, ще двоє отримали поранення. Зловмисника затримали. У російському місті Благовєщенськ 4 листопада 2019 року студент четвертого курсу Амурського коледжу будівництва та житлово-комунального господарства влаштував стрілянину з рушниці в навчальному закладі. Він убив одного учня, поранив трьох і наклав на себе руки. Причиною події став конфлікт між однолітками. Серед неофіційних версій – цькування з боку однолітків і помста за дівчину. Дев'ятикласник із сокирою та саморобною запальною сумішшю увірвався у школу в Улан-Уде. Він закинув запальну суміш в один із класів, поранив школярів та вчительку. Нападник намагався покінчити з життям: вдарив себе ножем у груди і вистрибнув із вікна третього поверху. Він залишився живий. Із палаючої школи учнів евакуювали, до лікарні доставили сімох постраждалих, двоє з яких були у важкому стані. В окупованому Росією Криму 17 жовтня 2018 року внаслідок нападу на політехнічний коледж у Керчі загинула 21 людина. За версією Слідчого комітету Росії, усіх людей убив 18-річний студент Владислав Росляков, який потім «наклав на себе руки». Президент Росії Володимир Путін назвав тоді цей інцидент «результатом глобалізації».​ No media source currently available Десятикласник однієї із московських шкіл у лютому 2014 року убив викладача географії та взяв у заручники своїх однокласників. Підліток був озброєний карабіном і гвинтівкою, які взяв із сейфа свого батька. Загинула ще одна людина. За даними адвоката нападника, підліток хотів у такий спосіб довести своїм однокласникам правдивість теорії соліпсизму й ілюзорності життя поза власною свідомістю. Після тривалих переговорів з поліцією і своїм батьком – підліток здався поліції. Суд визнав нападника неосудним і відправив на примусове психіатричне лікування. У грудні 2012 року 20-річний нападник атакував початкову школу у місті Ньютаун. Спочатку він убив власну матір, яка була вчителькою у цій школі, а тоді пішов до навчального закладу. Від його рук загинули 20 дітей (шестирічних і семирічних) та 6 працівників навчального закладу. Убивця вчинив самогубство. У квітні 2009 року син сільського вчителя напав на Азербайджанську державну нафтову академію. Із пістолета Макарова він убив 12 людей, а 13 отримали поранення. Нападник учинив самогубство, коли його оточила поліція. У вересні 2008 року учень коледжу фінського міста Каухайокі вчинив напад на школу, в якій вчився. Із пістолета він убив 11 людей та поранив трьох. Серед убитих були і ті, кого він знав особисто. Двоє учнів школи в американському місті Колумбайн, штат Колорадо, у квітні 1999 року з вогнепальною зброю влаштували стрілянину в своїй школі. Вони убили 13 людей і завдали поранення ще 21 людині. Потім застрелилися самі. Обидва підлітки потерпали від булінгу, і в різних формах, як виявило слідство, подавали сигнали про це. Проте, їх ніхто не почув. Також вони захоплювалися відеогрою Doom і на спеціальному сайті, створеному одним із них про цю гру, озвучували погрози щодо певних учнів школи Колумбайн. Олексій Васильєв, психолог-консультант: – Чому стрілянина у школах буває, а в аптеках – ні? Кажуть, що це питання сформулював уперше американський психолог Беррес Скіннер. А відповідь така, що у школах «вчать», а в аптеках працює модель безумовного прийняття, бо будь-які рецепти там приймають без осуду. Те, що на вигляд є «невмотивованим», насправді має свої причини і мотиви, от тільки «мстяться» не комусь конкретному, а «усім». Здебільшого це бажання піти, голосно «грюкнувши дверима», помстившись перед цим усьому світові через тих, хто просто у цей час у цьому місці. Напади, які ми сприймаємо як невмотивані, часто є символічною помстою усьому світу за те, що він не такий, яким його хочуть бачити. Олег Чабан, професор, завідувач кафедри медичної психології, психосоматичної медицини та психотерапії Національного медичного університету імені Богомольця: – Кількість агресії у світі просто зашкалює. Порятунком може бути тільки зміна світогляду. Сучасні ж люди є «наповненими» технологічно, але «пустими» морально. Зараз настав час, коли стара модель виховання померла, а її замінив віртуальних світ, у якому немає моралі. «Стрілялки», на яких виросло вже не одне покоління, притлумили відчуття цінності життя як такого. Причому як свого власного, так і життя інших людей. Зменшення людського у людині – це глобальна і багатошарова проблема. Вона потребує широкого обговорення, як на рівні окремих країн, так і на рівні ООН. ​Кирило Недря, доцент Дніпропетровського державного університету внутрішніх справ, оборонець Донецького аеропорту: – Треба розробити алгоритми – план дій для тих, хто може опинитися у такій ситуації, і запроваджувати скрізь. Як ДСНС вимагає від усіх мати план евакуації і проводити навчання та інструктажі з протипожежної безпеки, так і тут це має стати системою. Що треба робити: Дуже багато людей гинуть тому, що їм не змогли надати або надали неправильно медичну допомогу. Тож треба, щоб якомога більше людей опанували навичками тактичної медицини, а вихователі, педагоги і викладачі мали б обов'язково проходити спеціальні курси. І ще одне, якщо ситуація критична, то здатність вчинити фізичний опір може врятувати життя."
"2021-09-19","https://www.radiosvoboda.org/a/news-denisova-marsh-rivnosti/31467392.html","Марш рівності в Києві: омбудсмен закликала поліцію гарантувати безпеку","Уповноважена Верховної Ради з прав людини Людмила Денісова закликала київську владу і правоохоронні органи забезпечити контроль за дотриманням громадського порядку і гарантувати безпеку учасників Маршу рівності 19 вересня в Києві. Вона також закликала усіх громадян «бути толерантними один до одного та утримуватися від проявів дискримінації». «Сьогодні у Києві відбудеться Марш рівності – мирна хода на підтримку прав ЛГБТ+. Конституція України проголосила усіх людей рівними у своїх правах від народження, незалежно від будь-яких ознак, включаючи сексуальну орієнтацію та гендерну ідентичність... Шануймо право кожної людини бути собою! Ми різні, але ми рівні», – написала Денісова у фейсбуці. Поліція раніше заявила про готовність забезпечити порядок на Марші рівності у Києві. Начальник поліції Києва Іван Вигівський повідомив, що у день проведення маршу за відповідним маршрутом та поряд із ним правоохоронці обмежать доступ до території. Правоохоронці звернулися з проханням до жителів і гостей міста поставитися з розумінням та заздалегідь обрати маршрути з урахуванням тимчасових обмежень. У КМДА також повідомили, що цими вихідними громадський транспорт столиці змінить рух через масові заходи. Як повідомили організатори, традиційна правозахисна хода за права людини для ЛГБТ+ спільноти Марш рівності проходитиме у Києві в неділю під гаслом «Пліч-о-пліч на захист рівноправ’я». За повідомленнями, це перший Марш рівності, який матиме політичні вимоги до влади у вигляді маніфесту, який підписали громадські організації, благодійні фонди та представники політичних сил. Зазвичай Марші рівності в Україні проходять під посиленою охороною силовиків, що супроводжуєють учасників по маршруту проходження."
"2021-09-02","https://www.radiosvoboda.org/a/ukraine-venice-film-festival/31440852.html","Україна стартувала на Венеційському кінофестивалі із «Цензоркою»","РИМ – Вперше за 30 років незалежності Україна представляє на міжнародному кінофорумі у Венеції відразу три фільми власного виробництва. Кульмінацією такої помітної присутності на 78-у Венеційському фестивалі (1–11 вересня) стане прем’єра військової драми «Відблиск» Валентина Васяновича 7 вересня. Саме цей фільм змагається за «Золотого лева», головну нагороду найдавнішого світового кіноконкурсу. Це також вперше: через 29 років після «Чутливого міліціонера» (1992) знаменитої Кіри Муратової фільм від України – серед 21 стрічки головної програми. Прем’єрний показ довгоочікуваного «Носорога» Олега Сенцова у конкурсі нових імен «Горизонти» запланований на 10 вересня. У цій же секції Україна вже стартувала 2 вересня із соціальною драмою «Цензорка» у співвиробництві з Чехією та Словаччиною. Прем’єра стрічки словацького режисера Петера Керекеша привернула увагу багатьох учасників кіноогляду сильним зображенням важкої долі жінки-матері. Це стало ніби продовженням теми іменитого іспанця Педра Альмодовара, фільм якого «Паралельні матері» Madres paralelas відкрив у середу основний конкурс Венеційської Мостри. Картину двічі «оскароносця», одного з конкурентів Валентина Васяновича, хоч і високо оцінили кінокритики, але не назвали її роботою найвищого ґатунку від Альмодовара. Кіноісторія на межі мелодрами та історичної повісті розкриває долю двох матерів-одиначок Яніс та Ани (Пенелопа Круз і Мілена Сміт), які діаметрально протилежно переживають випробування пологами та подальше материнство. Глядачу представили двох жінок, життя яких проходить паралельно і змінюється під впливом драматичних обставин іспанської реальності з поглядом у трагічне минуле країни. Повертаючись до «Цензорки», початкова назва стрічки «107 матерів», це 107 історій жіночої долі, які перетворилися в один фільм. Протягом довгих шести років зйомок стрічки через ворота Одеської жіночої колонії пройшли 107 матерів з дітьми. Їхні життєві історії і надихнули документаліста на створення ігрового художнього кіно. Так про свою дебютну повнометражну картину розповідає в інтерв’ю Радіо Свобода режисер зі Словаччини Петер Керекеш. Він не приховує емоцій від прем’єрного показу стрічки саме у кінозалі на венеційському острові Лідо, де проходить конкурс. «Коли я вперше почув, що «107 матерів» були відібрані для участі у Венеції, я був дуже щасливим, що три жінки, які грають героїнь моєї кінорозповіді, пройдуться червоним килимом фестивалю. Люба, життєва історія котрої лягла в основу сюжету стрічки. Ірина, реальна наглядачка в тюрмі, яка грає себе, і Марина (Клімова), молода актриса з Одеси. Три дуже різні жінки, пов’язані моїм фільмом», – розповів Керекеш. За його словами, спочатку не думалося, що йтиметься про материнські долі. «Ми планували знімати документальний матеріал про останні цензури людини, – продовжує режисер Керекеш. – Нині цензуру здійснюють за допомогою алгоритмів, але подекуди ще є люди, які цензурують жіноче тіло з глянцевих журналів за допомогою маркера, бо це суперечить релігійним принципам суспільства, цензори перевіряють фільми у Голівуді через політичні мотиви, а цензори в тюрмах через листи співкамерників, щоб запобігти подальшій злочинній діяльності». «Під час нашого дослідження ми і познайомилися з Іриною, оперуповноваженою Одеської жіночої тюрми. Через листи, які вона перевіряла, через свою роботу вона відкрила нам вікно у зовсім новий світ жіночої в’язниці», – додав творець «Цензорки». Леся – видуманий персонаж. Вона відбуває сім років за злочин у стані аффекту: убивство власного чоловіка. Жінка потрапляє до в’язниці, і вона вагітна. Мати може зберегти свого первістка протягом перших трьох років його життя, але потім повинна знайти для нього дім, бо інакше дитину відправлять до притулку. У Лесі є час, але три роки пролітають миттєво і жінка переживає біду кожної матері, яка прощається зі своїм сином. На думку українського співпродюсера «Цензорки» Дениса Іванова, попри психологічно важку тему, стрічка словака наповнена добротою. І це головна причина, яка спонукала його взятися за продюсування картини. «Я познайомився з режисером Керекешем 2018 року на кінофестивалі у Карлових Варах, де він презентував цей кінопроєкт. Мене вразила гуманність погляду режисера на зображення людей у складних життєвих обставинах», – зазначив Денис Іванов у розмові з Радіо Свобода. Як уже згадувалося, тема жіночої долі стала одним з лейтмотивів нинішнього Венеційського кінофесту, програма якого налічує майже 70 стрічок від 59 країн. До неї також звертається акторка та режисерка-дебютантка Меггі Джилленгол в екранізації роману італійської письменниці Елени Ферранте «Жінка в темряві». У фільмі головного конкурсу «Загублена донька» The Lost Doughter героїня Леда (Олівія Колман, володарка «Оскара») днями спостерігає на пляжі за мамою з донькою. Це повертає жінку в часи, коли її власні вже дорослі дочки були малечами. Свідомо чи ні, а такий акцент на темі жіночої долі ніби надолужує менш помітну присутність жінок-режисерок на Лідо, порівняно з попереднім роком, зауважують досвідчені відвідувачі Мостри. Директор Венеційського кінофесту Альберто Барбера презентуючи програму, жалкував, що нині менше режисерок беруть участь в основному конкурсі: лише пятеро, минулоріч їх було вісім. «На жаль це є підтвердженням тривалого сповільнення кіновиробництва через пандемію, що найбільше вдарило по жіночій складовій кінематографу, призупинивши процес досягнення гендерної рівності у галузі, на що всі ми сподівалися», – сказав Альберто Барбера. Щоправда, з-поміж сімох членів венеційського журі, більшість – жінки, їх четверо. Очолює суддівську команду південнокорейський режисер Пон Чжун Хо («Паразити»), лауреат «Оскара». Хоча претенденти на «Золотого лева» Альмодовар і Джилленгол не є конкурентами Керекеша у «Горизонтах», спільність тематики картин взагалі не слід розглядати як умовну складність для перемоги. «Кіно – це не лише тема, – говорить продюсер Денис Іванов. – Це і погляд на проблему, персонажі та культура країни, де відбувається дія. Усі фільми різні. Перемога на фестивалі може бути часто як лотерея». Та найбільше творці «Цензорки» очікують від Мостри міжнародної уваги до картини, вихід фільму у широкий прокат за кордоном, а для режисера – це й початок нових перемовин про фінансування наступних проєктів. На 78-у Венеційському міжнародному кінофестивалі відразу три стрічки українського виробництва беруть участь у двох конкурсних програмах. Деякі медіа в Україні вже назвали факт «українським вторгненням у Венеції», а фахівці говорять про «безпрецедентну подію в українському кінематографі». Генеральний продюсер фільму «Носоріг» та співпродюсер «Цензорки» Денис Іванов пояснює помітну участь України кількома причинами: «По-перше, три фільми реально дуже потужні проєкти, по-друге, стався приємний збіг обставин, що картини були завершені, вчасно подали заявки для участі у кінофорумі і що селективна комісія у Венеції обрала їх. Нарешті останнє – це свідчення системності, бо вже 10 років в Україні діє Державне агентство з питань кіно, яке фінансує перспективні проєкти і це дуже допомагає розвитку кінематографії». Італійський режисер Джованні Дота, котрий недавно завершив зйомки своєї комедії «Коза Ностра» в Карпатах, уважно стежить на Лідо за українською програмою. «Я не здивувався, почувши про три українські фільми на кінофесті. З мого досвіду роботи у вашій країні, можу сказати, що кіно там цілком зріле, люди підготовлені і працюють за стандартами європейської кіноіндустрії. Я з особливим ентузіазмом чекаю на «Відблиск», дуже цікава тема. Знаючи українців та вашу історію, цей фільм відображає гарячу тему війни на Сході країни. Мені цікаво, як це кінематографічно буде представлено. «Носоріг» – близька мені та італійцям тема, зображення злочинного світу, мене цікавить точка зору українського режисера», – поділився думками режисер Дота у спілкуванні з Радіо Свобода. За його спостереженнями, Україна вже має технічно добре підготовлених фахівців кіно. Це великий плюс. Серед мінусів він називає обмежену типологію кіноісторій та не завжди високу якість розказаного у фільмі, тобто брак яскравого творчого компоненту. Словом, підсумовує фахівець, є добра техніка та серйозне професійне ставлення до роботи, але креативність ще слід гарно розвивати. Україна почала активно писати новітню історію на Венеційському кіноконкурсі від 2019 року. Тоді режисер Валентин Васянович став переможцем програми «Горизонти» із фільмом «Атлантида» про життя Донбасу після майбутньої перемоги України у війні з Росією. Інша картина про війну на Донбасі «Погані дороги» Наталії Ворожбит 2020 року здобула нагороду на Тижні кінокритиків від Веронського кіноклубу як «Найбільш інноваційна стрічка конкурсу». Кореспондентка Радіо Свобода в Італії"
"2021-08-30","https://www.radiosvoboda.org/a/news-levchenko-knyha-lanhe/31434871.html","«Потрібні запобіжники»: уповноважена з гендерної рівності про книгу «Щоб у 16 не було запізно»","Урядова уповноважена з гендерної політики Катерина Левченко вказала на необхідність запобіжників, які б не дозволяли книгам із дискримінаційним чи не науковим змістом потрапляти до державного замовлення. Про це вона заявила, коментуючи книгу авторки Марини Ланге «Щоб у 16 не було запізно», яка викликала резонанс у суспільстві. Левченко повідомила 29 серпня, що вивчила книгу, і назвала її «маніпулятивною, не науковою та бездоказовою». «Засновки не корелюються з висновками, всюди спостерігається порушення правил логіки, на основі окремих фактів робляться всеосяжні висновки, доказова база відсутня, як і науковість в цілому (при тому що у книги статус «науково-популярне видання»), повно суперечностей і невідповідностей запропонованих моделей чи порад наданим прикладам. При цьому текст є відверто дискримінаційним (прикладів чимало), сексистським і шкідливим – бо слідування наданим в опусі (маю право так назвати після читання) правилам виховання точно призведе до халепи, причому і батьків, і дітей і раніше, ніж у 16 років», – зазначила чиновниця. Вона вказала на окремі приклади дискримінаційних висловлювань і додала, що, попри відкликання цієї книги з процедури закупівель, цей випадок може бути не останнім. «Рада, що книга вже знята із закупівель, але хіба вона остання? Тож запобіжники для не потрапляння подібних опусів в кошик державного фінансування є вкрай необхідним!» – заявила Левченко. Міністерство культури та інформаційної політики 29 серпня повідомило, що видавець книги авторки Марини Ланге «Щоб у 16 не було запізно» відкликав її з процесу державних закупівель, відтак книга не буде передана до бібліотек. Перед тим Мінкульт виступив проти цензури, але зазначив, що книга Ланге не повинна закуповуватися за кошти платників податків, тому що «підтримує усталені гендерні стереотипи». Читайте також: Чи варто жінкам-військовим марширувати на підборах? Видавництво «ІРІО», своєю чергою, заявило, що авторка піддається «цькуванню» в соцмережах, зокрема, звинуваченням у підтримці домашнього насильства. «Марина Ланге… переконана, що жінка є цілком самодостатньою і може вчитися, розвиватися – вона аж ніяк не є безправною. Однак авторка вважає, що підхід до виховання хлопчиків і дівчаток має бути диференційований, що цілком відповідає державним програмам розвитку дітей», – стверджують у видавництві. Водночас компанія заявила, що ініціювала зупинку процесу державної закупівлі книги до бібліотек, щоб «припинити булінг авторки». Критики книги Ланге, яких цитує портал «Повага», зокрема, звертали увагу на те, як вона окреслює відмінності між дітьми залежно від їхньої статі: «дівчата – це атмосфера. Тобто якості дівчини проявляються від того, яка навколо неї аура. Хлопчик – це досягнення. Про хлопчика, як і про чоловіка, говорять не стан чи слова, а лише дії та вчинки». Також авторка радить батькам «ніколи не вчити дівчинку давати здачі», натомість стверджуючи, що «дівчинка має поводитися так, щоб у хлопчаків навіть думка не виникала її образити». Відтак авторку звинуватили в рекомендаціях виховувати у маленьких дівчат віктимну поведінку."
"2021-08-28","https://www.radiosvoboda.org/a/tserkva-i-osvityany-domovylys-zakhyshchaty-tsinnosti/31431793.html","Церква і освітяни домовились захищати «сімейні цінності» у школі. В чому тут небезпека?","Міністерство освіти та науки України і Всеукраїнська рада церков і релігійних організацій підписали угоду про співпрацю. У документі, який розрахований на 5 років, йдеться, зокрема, про «недопущення закладення у навчальну літературу та навчальні програми положень, що суперечать традиційним сімейним цінностям українського народу». Експерти з освітніх питань висловили свою незгоду з таким формулюванням задач, а також розкритикували саму ідею співпраці церкви і держави. Меморандум між Всеукраїнською радою церков і релігійних організацій і Міністерством освіти та науки містить принципи, на яких церква і держава будуть разом вибудовувати свою виховну і освітню діяльність. Серед іншого, угода передбачає такі пріоритетні напрямки, як: На думку глави Української греко-католицької церкви (УГКЦ) Святослава (Шевчука), і держава, і церква мають опікуватися вихованням майбутніх поколінь. «Угода про співпрацю між МОН і ВРЦіРО, яку ми підписали, має саме таку мету – осягнути ціннісне виховання наших дітей, дбати про їхнє моральне здоров’я. І, зокрема, дбати про сімейні цінності – виховувати молодих людей здатними створювати свої родини і бути щасливими», – зазначив глава УГКЦ. Що саме чиновники від освіти та релігійні діячі вкладають в поняття «традиційних сімейних цінностей» поки незрозуміло, зауважує народна депутатка, член парламентського комітету з питань освіти і науки Інна Совсун. Проте на публіку захисники цих цінностей говорять про підкорення жінки чоловікові, про гріховність розлучення, вважає вона. Часто за ширмою поняття «збереження родини» можна побачити випадки домашнього насильства. «На жаль, ця демагогія та смислова порожнеча витісняє просту ідею, що любові, піклування та підтримки заслуговує кожна дитина. Але скрєпні «традиціоналісти» зазвичай не мають жодного уявлення про справжні соціально-економічні та культурні особливості українців та українок бодай 100 років тому. А тому послуговуються вигаданими традиціями, зручними для того, щоб тримати людей у послуху та покірності. І звісно ж, намагаються нав'язати ненависть до тих, хто не вписується у їхню обмежену викривлену картину світу», – пише Інна Совсун у фейсбуці. Україна є світською державою, і згідно з Конституцією, освіта має бути відокремленою від церкви. Відтак, підписана угода суперечить Основному закону, вважає медіа-експертка Єлизавета Кузьменко. «Я взагалі не розумію, чому Рада церков лізе в освіту і політику, замість займатися прямим призначенням – задовольняти релігійні потреби своїх віруючих. Цитата з угоди: «Сторони погоджуються щодо необхідності виховання на засадах моральних і духовних цінностей». Ми повертаємося до Середньовіччя? Може МОН займеться нарешті безпекою студенток, які піддаються херасменту, припиненням плагіату, а не буде пропихувати свої моралі?» – обурюється вона. Вже не перший раз Рада церков втручається в освітній процес і реформи Нової української школи (НУШ), а після численних заяв і суперечок з навчальних шкільних програм таки вилучили уроки християнської етики, згадує керівниця освітнього центру «Я і моя школа», експертка з гендерної рівності в освіті Ірина Міньковська. Справа навіть не в самих сімейних цінностях, як то повна родина чи щасливе материнство – це ідеальний світ. Статистика показує протилежну картину. Із завданнями, як донести до підлітків ідеї відповідального батьківства, планування вагітності, церква не може впоратись. «Церква є консервативною інституцією. Вона, на жаль, не має експертів, які б могли дохідливо пояснити школярам, чому важливе рівноправ'я у сім’ї, що таке взаємна повага, збалансований розподіл бюджету і роботи. Підлітки просто не сприйматимуть у такій моралізаторській формі. Важко сказати, на кого нині розрахований підручник про основи планування сім’ї, він просто застарілий. Там можна прочитати, наприклад, що розлучення – це гріх. А як це сприймати дитині, батьки якої, люблячи цю дитину, все ж таки вирішили не бути разом», – каже Ірина Міньковська в розмові з Радіо Свобода. Підходи і принципи, які прописані в угоді між освітянами і церквою, застаріли мінімум років на 30, зауважує в коментарі Радіо Свобода експерт з питань освіти Українського інституту майбутнього Микола Скиба. «Цей документ підриває педагогічну свободу, яка гарантована новим законом про освіту. Це спроба повернення в стару радянську школу, головною задачею якої було нав'язування знань і контроль. В тих таки умовах контролю існувала непорушна родина – цінність 19-го століття», – зауважив Микола Скиба. Цінності не є якоюсь непорушною величиною, вони змінюються під впливом часу, наголошує експерт. Нині це особистість в центрі сучасного світу, а також свобода вибору. Необхідною залишається лише робота над формуванням нових цінностей. На Радіо Свобода з 1999 року. Закінчила магістратуру Інституту журналістики КНУ імені Шевченка. Займалася правозахисною і соціальною тематикою. Була редактором спільного проєкту Радіо Свобода і «Нашого Радіо» «Звуки життя», згодом «Лінія уваги» на «Радіо Мелодія»."
"2021-08-22","https://www.radiosvoboda.org/a/zhinky-u-vladi-henderna-kvota-nezalezhnist%CA%B9/31415103.html","Жінки у політиці: як змінювалося їхнє представництво у владі незалежної України","У Верховній Раді України – 21% депутаток, а в уряді – із 21-го міністра лише дві жінки. З такими показниками Україна аж на 110 місці у світі за гендерною рівністю у вищих ешелонах влади. Як за 30 років незалежності змінився гендерний баланс у владі? Україна відокремилася від СРСР у 1991 році. Перше скликання Верховної Ради вже незалежної України ( яке було і останнім скликанням Верховної Ради УРСР) мало лише 12 жінок, що становило 2,5% від усього депутатського складу. Поступово цей показник зростав і вже у 2012 му частка парламентарок склала 9,6%. У 2013 році Верховна Рада схвалила закон про добровільну 30% гендерну квоту. Проте на парламентських виборах у 2014 році тільки третина зареєстрованих партій дотрималася норми цього закону, а жодних санкцій або покарань за порушення квоти тоді не передбачалося. Натомість, того року жінки обіймали помітну частину депутатських крісел у місцевих органах влади. Однак, переважно на посадах із значно меншими повноваженнями, аніж ті, які посідали чоловіки. На просування жінок у владу певним чином вплинула реформа децентралізації. Якщо до 2016-го року жінки становили половину усіх депутатів місцевих рад, то після місцевих виборів-2020 ця цифра зменшилася до 36%. І, як виявилося, за рахунок тих посад, які отримали ширші повноваження розпорядження коштами громад. І це при тому, що на останніх місцевих виборах гендерна квота становила вже 40%, а в кожній п’ятірці виборчого списку мало бути принаймні дві жінки. У Верховній Раді ситуація дещо змінилася під час виборів 2019-го. Майже всі політичні партії дотрималися 30-відсоткової гендерної квоти. А найбільша частка жінок у списках партій сягла 33%. При формуванні списків партії намагалися дотримуватися гендерного балансу, однак до парламенту пройшло більше чоловіків і гендерний баланс виявився порушеним. Жінки – навіть не третина, а лише 21% усіх депутатів Верховної Ради. І хоча для України це вже вищий за попередні показник, у світі – країна лише на 110-му місці за рівнем гендерного балансу у владі. Для порівняння, у 2018-му році середній показник жінок-парламентарів становив: «Ми і досі залишаємося заручниками радянського уявлення про те, хто може ухвалювати рішення. Тут звичайно є і економічні проблеми, і соціальні, і культурні, які призводять до цього. Наприклад, якщо жінок 21% зараз, то кількість їх мала би зрости і в уряді, але, на жаль, так не відбувається», – каже Ірина Тишко, гендерна експертка, голова Громадського альянсу «Політична дія жінок». На посади міністрів жінкам потрапити ще важче. Україна ще у 1980 році підписала Конвенцію ООН про ліквідацію всіх форм дискримінації щодо жінок, відповідно до якої в уряді має бути не менше 30% представників однієї статі. Натомість протягом перших 25 років незалежності кількість жінок у Кабміні не перевищувала трьох, що звісно менше за квоту, запропоновану у Конвенції. Патріархальний устрій уряду зрушила Юлія Тимошенко, яка у 2005 році стала першою прем'єр-міністеркою України, а потім вдруге обійняла цю посаду у 2007-му. Політичний стаж Тимошенко – 25 років, один з найдовших не лише серед жінок, але й серед чоловіків. Присутність жінок у Кабміні стала помітнішою тільки після 2013 року. Вони почали займати крісла міністрів чи заступниць та впроваджувати реформи. Найвідоміші – медична реформа Уляни Супрун, освітня Лілії Гриневич та створення патрульної поліції Екою Згуладзе. У 2016 році в уряді Гройсмана вперше в історії України 5 із 20 міністерських посад займали жінки, в уряді Гончарука – 6 із 17. Теперішній уряд не підтримав таку тенденцію: наразі лише 2 жінки очолюють міністерства. «Ми перебуваємо в якійсь буферній зоні з досягнення гендерної рівності. Складається враження, що це все не досить стабільно і всі досягнення можуть відкотитися назад буквально в одну мить: сьогодні ми досягаємо політичного представництва жінок, а в наступному уряді, а в наступному у нас серйозний відкат», – каже Ірина Тишко. У парламентах європейських країн кількість жінок стабільно перевищує третину депутатського складу."
"2021-08-12","https://www.radiosvoboda.org/a/news-mzs-samit-pershi-ledi/31406231.html","У МЗС розповіли, які питання обговорюватимуть на саміті перших леді та джентльменів","Ключовим питанням саміту перших леді та джентльменів є адаптація світу до викликів гуманітарного характеру, що були спричинені пандемією COVID-19. Про це повідомили в Міністерстві закордонних справ у відповідь на запит Радіо Свобода. «Саміт перших леді та джентльменів – це новий формат міжнародного спілкування, покликаний об’єднати зусилля перших леді та джентльменів задля створення міжнародної платформи з метою обміну досвідом та реалізації спільних проєктів для добробуту громадян. Ключовим питанням Саміту є адаптація світу до викликів гуманітарного характеру, що були спричинені пандемією COVID-19», – мовиться в повідомленні. В МЗС зазначили, що обговорення планується за такими темами: В міністерстві додали, що остаточний список гостей ще формується. Про те, що з ініціативи дружини президента Олени Зеленської напередодні Дня Незалежності відбудеться Київський саміт перших леді та джентльменів, в Офісі голови держави повідомили у липні. За словами Олени Зеленської, це буде «подія нового типу в контексті світової гуманітарної політики і дипломатії м’якої сили», «майданчик для зустрічі, обміну досвідом, об’єднання зусиль в гуманітарних, соціальних, культурних проєктах»."
"2021-08-01","https://www.radiosvoboda.org/a/vakhtanh-kipiani-knyzhka-krayina-zhinochoho-rodu/31383387.html","«Жінка має бути видима в українській історії»: на полицях книгарень з’явиться видання про відомих жінок ХХ століття","26 історій про відомих українських жінок 20-го століття зібрав у книжці «Країна жіночого роду» історик, журналіст, головний редактор інтернет-видання «Історична правда» Вахтанг Кіпіані. Друковане видання побачить світ 2 серпня, однак вже зараз можна зробити передзамовлення на сайті інтернет-магазину видавництва Vivat. Дружина Володимира Винниченка Розалія Ліфшиць була докторкою медицини, Марія Вояковська була членкинею театральної ради «Молодого театру» та «Українфільму», а Валентина Шевченко очолювала Президію Верховної Ради УРСР під час аварії на ЧАЕС. «Видатні українки XX століття часто лишаються непомітними. Про долю деяких жінок цієї книжки хтось, можливо, почує вперше, однак їхню роль в українській історії не варто применшувати. Це лікарки, вчительки, учасниці національно-визвольного руху, політув’язнені, журналістки, культурні діячки… Без них – сильних, активних, відданих – сторінки нашого роду були б зовсім інакшими», – зазначається в описі до книжки. Упорядник видання Вахтанг Кіпіані підкреслює цю думку: «Філософія книжки в тому, що жінка – вагомий суб'єкт української політики, дипломатії, військової справи. Життя України в ХХ столітті не може бути проговорене і зрозуміле суспільству, якщо ми виведемо жінок за дужки». Кожна з 26 статей має свого автора. Долучилося до написання книжки 13 чоловіків та 13 жінок. «Видання незаплановано вийшло з дотриманням гендерної рівності», – зазначає історик. Вахтанг Кіпіані має і власну статтю, присвячену долі відомої українки Лесі Гонгадзе (Корчак), мами журналіста Георгія Гонгадзе. Решта статей написані істориками, політиками, людьми різного фаху, які були і є авторами видання «Історична правда». «У такий спосіб ми зібрали таку бойову одиницю, яка цікаво і полемічно розповіла те, що нам видається важливим», – зазначає упорядник. Книжка вміщує в собі архівні документи, інтерв'ю, спогади. «Мій матеріал – це інтерв'ю з пані Гонгадзе. Наприклад, Кирило Стеценко, відомий композитор, був першим українським журналістом, який потрапив до студії, де Квітка Цісик записувала свої пісні. Він описав історію, як він до неї йде, як говорить із нею. Це така дуже авторська історія. Вона не відбирає чогось відомого від героїні, а, навпаки, додає. Здається, це вперше друкується в такій авторській версії», – пояснює Вахтанг. Книжка побудована з частини опублікованих протягом 10 років статей у виданні «Історична правда». Решта – неопубліковані матеріали або ті, що будуть опубліковані згодом. «Ми спеціально для цієї книжки переклали українською статтю польського історика Станіслава Стемпеня про Ольгу Петлюрову, дружину головного отамана військ УНР Симона Петлюри. Вона ще не друкувалася», – розповідає упорядник. І додає: «Останній за часом написання матеріал був готовий десь у квітні чи травні цього року про Ольгу Лядську. В останню секунду я зняв один із текстів і додав його». За словами Кіпіані, ця книжка – не суперідея, просто такої книжки немає на ринку. До того ж, для читача краще взяти в руки паперове видання, ніж мати 26 закладок на комп'ютері, до яких мало хто повернеться. «Видання «Історична правда» існує майже 11 років, і ми постійно писали про жінок у різних історичних добах, у різних обставинах. У якийсь момент мені стало очевидно, що оці сотні статей, розсіяних по сайту, не дають чіткості послання, що Україна мусить прожити оцю емансипацію, коли жінка стає видимою і в політиці, і в бізнесі, і в громадських справах. Це може відбутися лише тоді, коли Україна матиме нормальну державу. Коли держави своєї не було, то й жінка була упосліджена. Була така гіпотеза, що в емансипації має бути два крила: одне, яке називають фемінізмом, а інше – націоналізм. Усі ці статті проговорюють оцю тему поєднання національного і жіночого», – розповідає головний редактор інтернет-видання «Історична правда». Обирав упорядник героїнь для видання про жінок, намагаючись знайти баланс між діячками, які були тут і в діаспорі, між тими, які були знамениті, і тими, про кого 99% людей навіть не здогадуються. «Це може бути якась невідома підпільниця або, як-от Розалія Винниченко, дружина голови Директорії УНР. Я також виходив з того, наскільки вони представляють різні професії, мені потрібні були жінки воячки, політикині, громадські діячки, жінки-підпільниці», – зазначає Вахтанг Кіпіані. Книжка про видатних українських жінок саме ХХ століття. На думку упорядника, цей період цікавий тим, що ми в ньому народилися, але уроки цього століття так і не засвоїли. «Мені здається, багато історій ХХ століття незакінчені. Незалежність, яку ми відновили в ХХ столітті, ми утверджуємо. Вона не є остаточною, може бути знищена, зокрема збройною силою. Тому однією з героїнь цієї книжки є Олена Білозерська, журналістка, яка пішла на фронт і стала снайперкою. Знаєте, ХІХ століття – це вже для істориків, а XV – для фанатів, а XII – взагалі важко сказати, для кого. ХХ важливе для всіх», – переконаний Кіпіані. На думку упорядника, видань, які б аналізували становище жінок, показували б їхні важливі внески в різних історичних епохах, катастрофічно не вистачає. «Жінка має бути видима в українській історії. Якщо взяти від літописів руських до ХХ століття, то 99% – це чоловічі історії. Це несправедливо», – підсумовує він. Як вважає історик, деякі читачі-націоналісти не з великою радістю сприймають ідею, що жінка має бути повністю емансипована, а війна, політика або бізнес – це не суто чоловіча справа. «Хай люди сперечаються, наша мета – подати вчасний матеріал, щоб людям було про що подумати, посперечатися», – зазначає упорядник."
"2021-07-24","https://www.radiosvoboda.org/a/news-lgbt-budapesht/31375393.html","Тисячі людей взяли участь у ЛГБТ-прайді в Будапешті","Тисячі людей 24 липня взяли участь у щорічному Марші рівності в Будапешті на знак підтримки ЛГБТ-спільноти і проти суперечливого закону, ухваленого владою Угорщини, що забороняє обговорювати і поширювати в школах інформацію на теми гомосексуальності чи зміни гендеру. No media source currently available Учасники акції пройшли через центр Будапешта і перетнули річку Дунай, у ньому взяли участь кілька тисяч людей з Угорщини і європейських країн. Демонстранти заявили, що нове законодавство є лише останньою дією уряду, спрямованою проти ЛГБТ-спільноти, після фактичної заборони минулого року усиновлення для одностатевих пар та зміни статі в особистих документах. Угорщина ніколи не дозволяла одностатеві шлюби, але все ще визнає цивільні союзи. Більше ніж 40 посольств та іноземних культурних установ в Угорщині опублікували заяву на підтримку маршу в Будапешті. Закон, який набув чинності раніше цього місяця, став об’єктом критики з боку європейської ЛГБТ-спільноти та її союзників, призвівши до загострення відносин між консервативним урядом угорського прем’єр-міністра Віктора Орбана і Брюсселем. Минулого тижня Єврокомісія розпочала юридичну процедуру проти Будапешта через цей закон, заявивши, що він є дискримінаційним і суперечить європейським цінностям толерантності та свободи особистості. Уряд Орбана заявляє, що закон потрібен для того, щоб захистити «право дітей на гендерну ідентичність, отриману при народженні». Поправки згаданого змісту прив’язали в Угорщині до ширшого закону, який має значно більшу підтримку, – про суворе покарання за педофілію, – щоб опонентам було важче виступити проти них. Як наголошують критики, це хибно пов’язує педофілію з питаннями ЛГБТ. ЛГБТ-асоціації і правозахисники заявляють, що закон «пригнічує права гомосексуальної і трансгендерної молоді», і порівнюють його з дискримінаційним законом, ухваленим 2013 року в Росії, який забороняє так звану «пропаганду нетрадиційних сексуальних стосунків серед неповнолітніх» і широко вважається інструментом дискримінації."
"2021-07-24","https://www.radiosvoboda.org/a/31374096.html","Олімпіада у Токіо переповнена скандалами та випадками, які викликають почуття сорому","Організаційний комітет Олімпіади у Токіо звільнив керівника церемонії відкриття за день до відкриття Ігор, повідомляє інформаційне агентство Reuters. Це відбулося після того, як виплили його слова про Голокост та спровокували скандал. Це найсвіжіший із низки скандалів, які стали головним болем для оргкомітету і привернули увагу до Японії, зокрема до її соціальних проблем. Ось найцікавіші з них: 22 липня – організатори звільнили Кентаро Кобаяші, керівника церемонії відкриття через жарт про Голокост. Він використовував цей жарт у комедійному виступі у дев’яностих. Після 30-річної перерви той нещодавно виплив у японських ЗМІ. Голова оргкомітету Олімпіади Сейко Хашімото сказала на пресконференції, що вона розуміє небажання людей брати участь у церемонії. Вона повідомила, що Кобаяші звільнили через його слова, що висміювали трагічний факт. Раніше міжнародна єврейська правозахисна організація Центр імені Симона Візенталя засудив поведінку Кобаяші. 19 липня музикант Кейго Оямада склав повноваження композитора церемонії відкриття. Це сталося після появи повідомлень про цькування, до якого він вдавався у минулому. Причиною скандалу стали його слова у кількох інтерв’ю з дев’яностих. У 1995-му він розповів в інтерв’ю для одного журналу, що примушував однокласника сидіти в коробці і глузував із школярів з обмеженими можливостями, повідомила японська газета Асахі Сімбун. Також газета стверджує, що в іншому інтерв’ю він розповідав про булінг іншого однокласника. «Ройтерс» не вдалося самостійно перевірити цю інформацію. Соціальними мережами ширяться зображення, що, начебто, є фотографіями сторінок журналу. Оямада опублікував у своєму Твіттері вибачення. Оголошення про його відставку опублікували всього лише за кілька годин після того, як в оргкомітеті висловили небажання змінювати композитора. 18 березня креативний директор Олімпіади Хіроші Сасакі пішов у відставку після зневажливих слів про популярну артистку. Сасакі написав у робочий груповий чат, що артистка могла би грати роль «Олімпійської свині». Він вибачився. За це його критикували, а урядовий прессекретар назвав цей коментар «абсолютно неприйнятним». 12 лютого голова оргкомітету Йосіро Морі був примушений до відставки з посади голови оргкомітету через сексистські висловлювання, які спричинили світовий скандал. 84-річний Йосіро Морі, який був прем’єр-міністром, сказав, що жінки говорять забагато. Після цього він відмовлявся піти у відставку. Його на посаді замінила Сейко Хашімото, яка 7 разів брала участь у Олімпійських іграх, а після своєї спортивної кар’єри розпочала політичну. Слова Морі привернули увагу до гендерної нерівності у державі, яка займає третє місце у світі за розміром економіки. Колишній прем’єр міністр Абе Сіндзо просував економічну рівність жінок та чоловіків, втім активістки та жінки загалом вважають, що попереду Японії ще довгий шлях, особливо що стосується рівності на роботі."
"2021-07-22","https://www.radiosvoboda.org/a/news-ogliad-novyny-radio-svoboda/31371321.html","Головне на ранок: відома дата візиту Зеленського до США, дипломати проти «Північного потоку-2» та Ліверпуль не в списку спадщини ЮНЕСКО","Білий дім чекає на президента України Володимира Зеленського в США 30 серпня, дипломати Польщі та України виступили із заявою проти «Північного потоку-2», Ліверпуль позбувся членства в списку світової спадщини ЮНЕСКО. Зеленський прибуде з візитом до США 30 серпня – Білий дім У Білому домі 21 липня назвали дату візиту президента України Володимира Зеленського до США. Цей візит запланований на 30 серпня, повідомила речниця Джен Псакі. «Президент Байден з нетерпінням чекає президента України Володимира Зеленського в Білому домі 30 серпня 2021 року. Цей візит підтвердить непохитну підтримку з боку США суверенітету та територіальної цілісності України за умов агресії Росії на Донбасі та в Криму, нашу тісну співпрацю в питаннях енергетичної безпеки та підтримку зусиль президента Зеленського щодо боротьби з корупцією та реалізації програми реформ, заснованої на спільних демократичних цінностях», – ідеться в офіційному повідомленні. Раніше цього літа Офіс президента України повідомив, що Володимир Зеленський під час розмови з президентом США Джозефом Байденом прийняв запрошення відвідати США у липні цього року. Про те, що йдеться саме про липень, повідомляв і міністр закордонних справ України Дмитро Кулеба. 17 липня деякі ЗМІ повідомили про те, що американська сторона пропонує перенести візит на серпень – нібито у Вашингтона виникли запитання до ситуації навколо «Нафтогазу України». Глави МЗС України та Польщі виступили зі спільною заявою через угоду щодо «Північного потоку-2» Глави Міністерств закордонних справ України та Польщі Дмитро Кулеба та Збігнєв Рау оприлюднили спільну заяву у зв’язку з досягненням домовленостей між США та Німеччиною щодо «Північного потоку-2». «Рішення щодо будівництва «Північного потоку-2, схвалене у 2015 році через лічені місяці після вторгнення Росії та незаконної анексії української території, створило політичну та безпекову кризу і кризу довіри в Європі. Нині цю кризу значно поглиблює відмова від спроб зупинити запуск газогону. Таке рішення створило додаткові політичні, військові та енергетичні загрози для України та Центральної Європи загалом. Водночас, воно збільшує можливості Росії чинити деструктивний вплив на безпекову ситуацію в Європі, поглиблює розбіжності між державами-членами НАТО та ЄС», – мовиться у заяві. Кулеба та Рау підкреслили, що Україна та Польща і надалі працюватимуть з союзниками та партнерами над протидією запуску «Північного потоку-2», поки не будуть розроблені рішення для подолання безпекової кризи в регіоні. США та Німеччина після досягнення домовленостей про умови завершення будівництва газопроводу «Північний потік-2» опублікували 21 липня спільну заяву, яка містить обіцянки Україні. Російський політтехнолог Шувалов оскаржує заборону в’їзду в Україну Російський політтехнолог Ігор Шувалов оскаржує заборону в’їзду до України, передає портал «Судова влада України» з посиланням на Окружний адміністративний суд міста Києва. Згідно з повідомленням, суд зареєстрував позов до ДМС, Департаменту карного розшуку Нацполіції та начальника одного з відділень інспекторів прикордонної служби «Бориспіль-2» Окремого пропускного пункту «Київ». Повідомляється, що наразі суд вирішує питання відкриття провадження в адміністративній справі. 3 червня пресслужба Державної прикордонної служби повідомила, що прикордонники не пропустили в Україну російського політтехнолога, який прилетів в Україну авіарейсом з Дубаю. У ДПСУ зазначили, що політтехнолога відправили додому зворотним рейсом. У відомстві тоді не вказали персональних даних політтехнолога, втім низка ЗМІ повідомила, що йдеться про Ігоря Шувалова. ЮНЕСКО вилучила Ліверпуль із переліку світової спадщини Комітет світової спадщини ЮНЕСКО – Організації ООН із питань освіти, науки й культури – викреслив зі своїх списків об’єкт «Ліверпуль – місто мореплавців і торговців» у Великій Британії. Причиною, мовиться в рішенні комітету, стала «незворотна втрата ознак, які визначали видатну всесвітню цінність» цього об’єкту. «Ліверпуль – місто мореплавців і торговців» вписали в перелік світової спадщини ЮНЕСКО 2004 року, а вже 2012-го він опинився в статусі об’єктів світової спадщини в небезпеці – через пропоновані перебудови припортових частин міста. Проєкт перебудови був продовжений і в межах самого об’єкту, і в його буферній зоні. Як нині вирішив комітет світової спадщини ЮНЕСКО, ці забудови пошкодили автентичності й цілісності об’єкту. Історичний центр Ліверпулю і його доки були внесені у список як свідки розвитку одного зі світових торговельних центрів 18-го і 19-го століть. Цей об’єкт також став свідченням передового розвитку сучасних технологій доків, транспортних систем і управління портом, заявляли в ЮНЕСКО, вносячи Ліверпуль у список. Таким чином, Ліверпуль став третім в історії об’єктом, який втратив статус об’єкта світової спадщини ЮНЕСКО, – після долини річки Ельби в Дрездені (Німеччина) 2009 року, а перед тим заповідника аравійської антилопи орикса (Оман) 2007 року. Олена Костевич і Богдан Нікішин понесуть прапор України на відкритті Олімпіади Державний прапор на церемонії відкриття Олімпіади в Токіо нестимуть олімпійська чемпіонка з кульової стрільби Олена Костевич і чемпіон світу з фехтування Богдан Нікішин, повідомив 21 липня Національний олімпійський комітет України Уперше в історії проведення головних змагань чотириріччя країни-учасниці мають одразу два прапороносці, жінку та чоловіка. Це пов’язане з позицією Міжнародного олімпійського комітету щодо принципів гендерної рівності. Рішення щодо прапороносців України ухвалили на загальнокомандних зборах присутні в Японії спортсмени олімпійської команди. Ігри в Токіо триватимуть до 8 серпня. Офіційна церемонія відкриття відбудеться 23 липня, хоча частина кваліфікаційних змагань у Токіо розпочалася вже 21 липня."
"2021-07-21","https://www.radiosvoboda.org/a/news-ukrajina-olimpiada-praporonosci/31370433.html","Олена Костевич і Богдан Нікішин понесуть прапор України на відкритті Олімпіади","Державний прапор на церемонії відкриття Олімпіади в Токіо нестимуть олімпійська чемпіонка з кульової стрільби Олена Костевич і чемпіон світу з фехтування Богдан Нікішин, повідомив 21 липня Національний олімпійський комітет України Уперше в історії проведення головних змагань чотириріччя країни-учасниці мають одразу два прапороносці, жінку та чоловіка. Це пов’язане з позицією Міжнародного олімпійського комітету щодо принципів гендерної рівності. Олімпійські ігри в Токіо стануть першими Іграми з рівною гендерною ознакою, адже майже 49% учасників змагань є жінками. Рішення щодо прапороносців України ухвалили на загальнокомандних зборах присутні в Японії спортсмени олімпійської команди. У Токіо наразі зібралися не всі – запроваджені організаторами через COVID-19 обмеження передбачають, що спортсмени прибувають не раніше, ніж за 5 днів до початку змагань і залишають олімпійську столицю не пізніше, ніж черех 2 дні після завершення своїх виступів. Ігри в Токіо триватимуть до 8 серпня. Офіційна церемонія відкриття відбудеться в п’ятницю, 23 липня, хоча частина кваліфікаційних змагань у Токіо розпочалася вже сьогодні, 21 липня. Олена Костевич є олімпійська чемпіонкою Афін (2004), дворазовою бронзовою призеркою Олімпіади (2012) з кульової стрільби. Для неї Ігри в Токіо будуть уже п’ятими в кар’єрі. Богдан Нікішин – чемпіон світу 2015 року, багаторазовий призер чемпіонатів світу та Європи з фехтування на шпагах. В Ріо-де-Жанейро 2016 року посів четверте місце. Є найстаршим спортсменом у складі олімпійської збірної України в Токіо, ці Ігри стануть для атлета четвертими в кар’єрі."
"2021-07-15","https://www.radiosvoboda.org/a/news-evrokomisia-polshcha-uhorchshyna-lgbt/31360339.html","Євросоюз починає процедуру проти Польщі та Угорщини через порушення прав ЛГБТ","Європейська комісія повідомляє про початок легальних процедур щодо Угорщини та Польщі за звинуваченнями в дискримінації ЛГБТ-спільнот. Про це виконавчий орган Євросоюзу повідомив 15 липня. Як пояснили в Єврокомісії, процес про порушення щодо двох держав пов’язаний із захистом рівності та засадничих прав людини. «Дві держави-члена відтак мають два місяці, аби надати відповідь на аргументи, викладені Комісією. В іншому випадку Комісія може надіслати їм обґрунтовану думку та в подальшому відправити їх до Суду Європейського союзу», – йдеться в повідомленні виконавчого органу. Процедура щодо Угорщини пов’язана з новим законом, який забороняє школам використовувати матеріали, які можуть вважатися такими, що пропагують гомосексуальність. Читайте також: Президентка Єврокомісії назвала «ганебним» угорський закон «проти ЛГБТ» Ще один привід для реакції блоку – рішення угорської влади щодо одного з видавництв. Згідно з ним, підприємство має маркувати книгу, в якій присутні ЛГБТ-персонажі, як таку, що зображає «форми поведінки, відмінної від традиційних гендерних ролей». Процес щодо Польщі пов’язаний із тим, що низка регіональних муніципалітетів країни оголосила себе «зонами, вільними від ЛГБТ-ідеології». Таке рішення ухвалили майже 100 місцевих органів влади, які також підписали «сімейні хартії» – за словами активістів, цей документ підтримує лише гетеросексуальні одружені пари. За словами критиків, «вільні від ЛГБТ зони» заохочують насильство, наприклад, напади на Прайди 2019 року та спричинили погіршення ментального здоров’я молодих поляків, які належать до ЛГБТ+."
"2021-07-09","https://www.radiosvoboda.org/a/si-bryz-zhinky-na-floti/31349146.html","«Сі Бриз-2021» у жіночих обличчях","Із 44 членів команди учасника «Сі Бриз-2021» – британського патрульного корабля HMS Trent – у морський похід пішли чотири військовослужбовиці. На американських військових кораблях у складі екіпажу має бути не менш від 30% жінок – таким є правило дотримання гендерного балансу. У залучених цьогоріч до «Сі Бризу» підрозділах Сил спеціальних операцій США (U.S. SOF) і американської морської піхоти (U.S. Marine Corps.) серед сержантів і офіцерів також є жінки. Побувавши на локаціях багатонаціональних навчань «Сі Бриз-2021», що офіційно фінішують 10 липня, Радіо Свобода поспілкувалося з кількома жінками у погонах. У чому специфіка їхньої служби? Що вони думають про ґендерну рівність? Із головним старшиною, інструктором навчального взводу Школи військових водолазів ВМС України Катериною Нікітенко зустрілися на причалі Воєнної гавані в Одесі. За кілька хвилин разом із українськими та іноземними колегами тендітна 20-річна жінка мала виконувати передбачені дайвінг-компонентою «Сі Бриз-2021» вправи. Це обстеження корабля, що за легендою навчань затонув, пошук із подальшим підйомом небезпечних предметів, «розмінування» акваторії тощо. Фельдшер за освітою, стати бойовим дайвером Катерина вирішила в 2019 році, коли прийшла у Школу військових водолазів ВМС. Школа потрохи відроджується – адже через окупацію Криму Росією систему підготовки військових водолазів Україна втратила майже повністю. «Подивилась як готують курсантів, як вони занурюють у басейн, захотіла спробувати сама. Сподобалось, пішло-поїхало», – каже Катерина Нікітенко. – Але така робота пов’язана з неабиякими навантаженнями на жіночий організм, не всі чоловіки можуть подібне витримати… – Коли робота в радість і задоволення, навантаження не відчуваються. До того ж фізично самовдосконалююсь, працюю над витривалістю, займаюся важкою атлетикою. Вдома, звісно, спочатку хвилювалися. Навіть подарували сертифікат на цивільне занурення, вмовляли, спробуй те, з чим збираєшся пов’язати життя. Але це моє рішення, мій вибір. – Якою бачите службу, кар’єру далі? – Здобуватиму вищу освіту. Поки що обираючи між цивільною спеціальністю та військовою, більше схиляюсь до військового фахівця-водолаза. – Бути першою жінкою-військовим водолазом – це ж певна слава? – Не тільки слава. Інколи відчувається й заздрість… Торік в інтерв’ю інформаційному агентству «АрміяINFORM» Катерина Нікітенко згадувала, як випробували на стресостійкість їх, курсантів-новачків. «Нам намагалися створити реальні умови загрози для життя, імітуючи напади противника, аварійні ситуації, зобов’язуючи боротися, долати свої страхи та паніку. Дуже сильно виснажували як психологічно, так і фізично. Ми плавали із зав’язаними руками та ногами. Нас вимотували тривалим перебуванням у воді. Опісля, залишаючись на поверхні виключно з допомогою роботи на ластах, утримували додатковий вантаж вагою від 10 до 20 кілограмів та ще й передавали його по колу. Весь цей час нас поливали зверху водою», – розповідала вона. 24 військових канадського контингенту брали участь в навчаннях «Сі Бриз-2021», серед них – військовий юрист Емілі Маккінон. Вона – майор із понад 20-річним досвідом служби в Збройних силах Канади (Canadian Armed Forces (CAF)– ред.), на «Сі Бризі» працювала вперше. «На цих навчаннях я є радницею з правових питань. Мої консультації українським партнерам стосувалися вирішальної ролі військових юристів у забезпеченні відповідності військових операцій міжнародному праву. Настанови включали в себе аналіз правових засад діяльності, рекомендації щодо правил ведення бойових дій. Навчання «Сі Бриз» стали цінною можливістю попрацювати з нашими українськими друзями та партнерами, і я вражена їхньою майстерністю та професіоналізмом», – зазначила Емілі МакКінон в коментарі Радіо Свобода. – Як вважаєте, що є найскладнішим на шляху до гендерної рівності у війську? – Ключем до гендерної рівності є залучення, утримання, просування найрізноманітніших військовослужбовців. Молодші за званням повинні бачити серед своїх командирів людей, схожих на них. Якщо бачите – і самі зможете таким стати. Пишаюся, що з шести наставників-офіцерів у нашому канадському контингенті є три жінки, а ще двоє – представники visible minorities, «видимої меншини» (таким терміном уряд Канади визначає осіб, крім аборигенів, які не належать до європеоїдної раси). Таким чином ми наочно демонструємо цінність й важливість різноманітності в лідерстві. Вважаю, що ми на правильному шляху: багато чого досягли, але ще більше роботи попереду. Капітан 1 рангу Наталя Гуменюк на службі вже 26 років. Із 2013-го – пресофіцерка регіонального управління Морської охорони Державної прикордонної служби, корабельно-катерний склад якої нині ще більш активно, ніж у попередні роки, залучався до «Сі Бризу». Спілкування з Наталією довелось комбінувати: й особисто, й телефоном, адже під час нашої розмови офіцер отримала наказ про вихід на Дунай. Після злагодження міжнародної тактичної групи кораблів берегової охорони спільні навчання на найбільшій річці регіону увійшли в активну фазу. – У чому особливість ваших завдань на «Сі Бризі» – навчаннях, що проходять у морі, на березі, в повітрі, причому задіяні у них не тільки збройні сили? – Завданням є показати спільну роботу всіх відомств, що забезпечують обороноздатність держави. Продемонструвати співпрацю з іноземними партнерами, зокрема з державами НАТО. Ми вчимось взаємодіяти з ними, злагоджуємось, щоб у можливій критичній ситуації якнайкраще та якнайефективніше зрозуміти один одного. Мета у нас спільна – мир і стабільність у кризовому регіоні. – А якщо говорити про специфіку роботи пресофіцера саме морських прикордонників? – Службу морських прикордонників просто так не побачиш, вони далеко в морі. Тому через світлини, відео, текстові повідомлення ілюструю насиченість тих завдань, які вони виконують, з тим, щоб громадяни України усвідомлювали: наші морські кордони недоторкані, захищені, будь-яку загрозу з моря буде зупинено. Ну і, звісно, надаю колегам можливість побачити себе з боку, мотивуючи укладати нові контракти. – Що є найбільш складним для жінки на військовій службі? – Бути жінкою. Залишатися жінкою. Переконувати в тому, що які би складні не були завдання, їх буде виконано. У підлеглих, керівників, колег інколи трапляються сумніви. Чи здатні ми витримати навантаження? Переконатися у собі, переконати інших, що жінки можуть бути міцними, надійними, що незважаючи на труднощі, залишаться на плаву. Із 2017 року пишу та знімаю для Української редакції Радіо Свобода. З матеріалом «Попри стереотипи: жінки на військовому флоті» стала переможницею конкурсу ООН для журналістів «Публікації для змін. Україна на шляху сталого розвитку». Закінчила Одеський національний університет. Працювала на радіостанціях, телеканалах, в інформаційних агентствах Одеси. Пройшла кілька навчальних курсів «Інтерньюз-Україна»."
"2021-06-16","https://www.radiosvoboda.org/a/news-uhorshchyna-lgbt-zakon-krytyka/31311387.html","У ЄС і США розкритикували Угорщину за закон про заборону інформації про ЛГБТ в школах","У Європейському союзі заявили, що вивчать ухвалений у країні-членкині ЄС Угорщині суперечливий закон, що забороняє обговорювати і поширювати в школах інформацію на теми гомосексуальності чи зміни гендеру, яка, на думку влади країни, може позитивно висвітлювати такі теми. Занепокоєння щодо нього висловили й у США. Як сказала речниця Європейської комісії Дана Спінанц, там планують розглянути цей закон детальніше. «Ми не маємо наміру вагатися, ми висловимо свої погляди й думки. Але ми маємо обґрунтувати їх детальним розглядом того, що саме міститься в цьому законі і які з ним будуть проблеми», – сказала вона. «Від того, що ми з’ясуємо, й буде залежати те, що ми зробимо», – додала речниця. Іще напередодні ухвалення закону єврокомісарка з питань рівності Гелена Даллі попереджала, що його запровадження може призвести до того, що Євросоюз застосує щодо Угорщини санкції – обмеження фінансування. «Якщо ви не підтримуєте цінності демократії й рівності, що є цінностями Євросоюзу, ви не маєте права отримувати гроші від нього», – сказала єврокомісарка в інтерв’ю агентству Reuters. За її словами, такий захід – відмову надавати кошти від ЄС – застосовували щодо кількох регіонів Польщі, які оголошували себе «вільними від ЛГБТ», і принаймні один із них завдяки цьому змінив своє рішення. Також у Державному департаменті США заявили, що новий угорський закон «викликає занепокоєння» щодо «свободи вираження» і містить обмеження, «яким не місце в сучасному суспільстві». Тим часом міністр закордонних справ Угорщини Петер Сійярто виступив на захист нового закону. «Немає важливішого завдання, ніж захист дітей. Так, діти мають бути захищені від педофілів», – сказав він у перебігу візиту 16 червня до Словаччини. Законодавчі зміни, що їх критики називають нападом на права ЛГБТ, прив’язали в Угорщині до ширшого законопроєкту, який має значно більшу підтримку, – про суворе покарання за педофілію, – щоб опонентам було важче виступити проти них. Як наголошують критики, це хибно пов’язує педофілію з питаннями ЛГБТ. 14 червня у столиці Будапешті зібралися тисячі демонстрантів, щоб засудити законопроєкт і домагатися зняття його з розгляду. Комісарка Ради Європи з прав людини Дуня Міятович теж закликала парламент Угорщини відхилити документ. Документ, також іще на стадії законопроєкту, також критикувала доповідачка Європейського парламенту про становище в Угорщині Ґвендолін Дельбос-Корфільд. «Посилання на захист дітей як на підставу виокремити ЛГБТ-людей шкодить усім дітям Угорщини», – заявляла вона. Уряд прем’єр-міністра Віктора Орбана заявляє, що закон потрібен для того, щоб захистити «право дітей на гендерну ідентичність, отриману при народженні». Закон, що його ухвалив 15 червня парламент Угорщини, контрольований владною в країні правопопулістською консервативною антиліберальною партією Орбана «Фідес», запроваджує заборону обговорювати і поширювати в школах інформацію на теми гомосексуальності чи зміни гендеру, яка, на думку влади, може позитивно висвітлювати такі теми. Вона стосується книжок, фільмів та іншої інформації, доступної дітям і молоді, в яких сексуальність змальовується інакше, як між різними статями. Закон також забороняє змальовувати гомосексуалів чи трансгендерів як нормальних людей. Крім того, документ визначає перелік організацій, яким дозволено вести в школах сексуальну освіту."
"2021-06-15","https://www.radiosvoboda.org/a/news-uhorshchyna-zaborona-lgbt-u-shkolax/31309639.html","Угорщина ухвалила закон про заборону інформації про ЛГБТ в школах","Парламент Угорщини ухвалив суперечливий закон, що забороняє обговорювати і поширювати в школах інформацію на теми гомосексуальності чи зміни гендеру, яка, на думку влади, може позитивно висвітлювати такі теми. Критики назвали його нападом на права ЛГБТ. За ухвалення закону в парламенті зі 199 місцями, який контролює владна в країні правопопулістська консервативна антиліберальна партія «Фідес» прем’єра Віктора Орбана, проголосували 157 депутатів – від цієї партії і її коаліційної союзниці Християнсько-демократичної народної партії, а також від опозиційної консервативної партії «Йоббік». Проти був один незалежний депутат. Решта опозиції, лівоцентристські партії, бойкотували голосування. Запроваджувана законом заборона стосується книжок, фільмів та іншої інформації, доступної дітям і молоді, в яких сексуальність змальовується інакше, як між різними статями. Закон також забороняє змальовувати гомосексуалів чи трансгендерів як нормальних людей. Крім того, документ визначає перелік організацій, яким дозволено вести в школах сексуальну освіту. Наразі не ясно, яке має бути покарання за його порушення. Уряд Орбана заявляє, що закон потрібен для того, щоб захистити «право дітей на гендерну ідентичність, отриману при народженні». Поправки згаданого змісту прив’язали в Угорщині до ширшого законопроєкту, який має значно більшу підтримку, – про суворе покарання за педофілію, – щоб опонентам було важче виступити проти них. Як наголошують критики, це хибно пов’язує педофілію з питаннями ЛГБТ. ЛГБТ-асоціації і правозахисники заявляють, що закон «пригнічує права гомосексуальної і трансгендерної молоді», і порівнюють його з дискримінаційним законом, ухваленим 2013 року в Росії, який забороняє так звану «пропаганду нетрадиційних сексуальних стосунків серед неповнолітніх» і широко вважається інструментом дискримінації. Попереднього дня, 14 червня, у столиці Будапешті зібралися тисячі демонстрантів, щоб засудити законопроєкт і домагатися зняття його з розгляду. Комісарка Ради Європи з прав людини Дуня Міятович теж закликала парламент Угорщини відхилити документ. Документ, також іще на стадії законопроєкту, також критикувала доповідачка Європейського парламенту про становище в Угорщині Ґвендолін Дельбос-Корфільд. «Посилання на захист дітей як на підставу виокремити ЛГБТ-людей шкодить усім дітям Угорщини», – заявляла вона. А єврокомісарка з питань рівності Гелена Даллі попереджала, що запровадження цього угорського закону може призвести до того, що Європейський союз застосує щодо Угорщини санкції – обмеження фінансування. «Якщо ви не підтримуєте цінності демократії й рівності, що є цінностями Євросоюзу, ви не маєте права отримувати гроші від нього», – сказала єврокомісарка в інтерв’ю агентству Reuters. За її словами, такий захід – відмову надавати кошти від ЄС – застосовували щодо кількох регіонів Польщі, які оголошували себе «вільними від ЛГБТ», і принаймні один із них завдяки цьому змінив своє рішення. Уряд Угорщини під проводом Орбана, який перебуває при владі з 2010 року і веде вкрай консервативну суспільну політику, останнім часом іще посилив свої заходи проти ЛГБТ. Цей уряд раніше домігся внесення до конституції країни положення про те, що шлюб може бути тільки між чоловіком і жінкою, і заборонив одностатевим парам всиновлювати дітей. Іще одним із кроків уряду була відмова трансгендерним людям у юридичному статусі, запроваджена заднім числом; цей крок визнав неконституційним Конституційний суд Угорщини. Чергові парламентські вибори в Угорщині мають відбутися наступного, 2022 року."
"2021-06-13","https://www.radiosvoboda.org/a/biden-pro-summit-grupy-semy/31305367.html","Президент Байден підсумував на пресконференції триденний саміт G7 – основні моменти","Президент Байден за підсумками триденного саміту Групи семи індустріалізованих держав Заходу в Корнволлі провів пресконференцію, під час якої привітав досягнення зібрання світових лідерів, повідомляє СNN. Серед іншого, учасники саміту домовились про наступні кроки: (Передрук із «Голосу Америки»)"
"2021-05-17","https://www.radiosvoboda.org/a/news-gruziya-partiyi-lgbt-pidtrymka/31258542.html","У Грузії 15 партій підписали угоду на підтримку ЛГБТ-спільноти","У Грузії 15 політичних партій Грузії підписали угоду, спрямовану на захист прав ЛГБТ-спільноти.Про це повідомляє грузинська служба Радіо Свобода «Ехо Кавказу» із посиланням на неурядову організацію Tbilisi Pride. «З огляду на гомофобні і трансфобні настрої в Грузії, ми вважаємо за необхідне, щоб політичні партії мали спільну позицію щодо основних прав квір-людей», – йдеться в повідомленні організації. Повідомляється, що серед підписантів – прозахідні партії. Підписів членів правлячої «Грузинської мрії» під текстом документа немає. Так, підписанти погоджуються використовувати всі наявні механізми, щоб боротися за викорінення дискримінації і насильства щодо квір-людей; захищати право на мирні зібрання та свободу вираження поглядів всіх людей, незалежно від сексуальної орієнтації чми гендерної ідентичності; не допускати використання мови ворожнечі і розпалювання соціальної ворожнечі в політичному процесі на ґрунті гомофобії. У Tbilisi Pride заявили, що ця, по суті, символічна заява є першим в Грузії випадком внесення у політичний порядок проблем ЛГБТ-спільноти."
"2021-05-10","https://www.radiosvoboda.org/a/news-hrw-stambulska-konventsia/31247447.html","10-а річниця Стамбульської конвенції: уряди закликали ратифікувати документ і зупинити насильство проти жінок","Правозахисна організація Human Rights Watch закликала держави-члени Ради Європи активізувати зусилля по боротьбі з насильством проти жінок шляхом швидкої ратифікації Стамбульської конвенції. Правозахисники, зокрема, закликали Україну долучитися до конвенції, яку вона підписала в 2011 році, але досі не ратифікувала. Уряди повинні вжити термінових заходів для протидії дезінформації про конвенцію та боротьби з небезпечними міфами і дискримінаційними стереотипами, що підривають роботу зі стримування насильства щодо жінок, наголосили у HRW напередодні 10-ї річниці конвенції, що була відкрита для підписання 11 травня 2011 року в Стамбулі. «Пандемія COVID-19 показала, що насильство проти жінок є одним із найбільш далекосяжних і стійких порушень прав і щоденною загрозою життю та здоров’ю жінок і дівчат у всьому світі, – сказала Гіларі Марголіс, старша дослідниця прав жінок у Human Rights Watch. – У цей вирішальний момент члени Ради Європи повинні продемонструвати, що вони серйозно ставляться до пріоритетів безпеки та добробуту всіх жінок та дівчат, беручи на себе зобов’язання за Стамбульською конвенцією та виконуючи її». 33 країни Ради Європи ратифікували Стамбульську конвенцію, яка набрала чинності в 2014 році, і ще 12 підписали, але досі не ратифікували. Раніше країн, що ратифікували документ, було 34, але в березні цього року президент Туреччини Реджеп Тайїп Ердоган вивів країну з угоди, що викликало протести як у Туреччині, так і за її межами. Рішення Ердогана у Human Rights Watch назвали ударом по правах жінок у країні. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із «пропагандою гомосексуалізму», одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства чоловіків чи хлопців."
"2021-05-07","https://www.radiosvoboda.org/a/news-stambulska-konvencija/31242603.html","Міністр закордонних справ Люксембургу закликав Україну долучитися до Стамбульської конвенції","Міністр закордонних справ Люксембургу Жан Ассельборн закликав Україну долучитися до Стамбульської конвенції «Я думаю, що ви зі мною погодитеся, що це важливо бути членом Стамбульської конвенції. Я можу лише закликати всіх політичних діячів у вашій країні зробити це. Я думаю, президент Зеленський говорив про це кілька місяців тому. Ціль Стамбульської конвенції – нічого, крім захисту жінок проти насильства», – сказав Ассельборн під час пресконференції з колегами з України, Бельгії та Нідерландів у Києві. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із пропагандою гомосексуалізму, одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства чоловіків чи хлопців."
"2021-03-31","https://www.radiosvoboda.org/a/news-global-gender-gap-index/31179599.html","Глобальний індекс гендерного розриву: Україна втратила 15 позицій","Україна втратила 15 позицій у глобальному індексі гендерного розриву (Global Gender Gap Index) країн Всесвітнього економічного форуму. Україна посідає в рейтингу 74 місце зі 156. Одразу за нею ідуть Польща, Боснія та Герцеговина, Словаччина та Чехія. Зберігає лідерство у рейтингу Ісландія. Далі йдуть Фінляндія, Норвегія, Нова Зеландія та Швеція. Останнє місце посідає Афганістан. Його випереджають Ємен, Ірак, Пакистан та Сирія. Рейтинг сформували на основі даних у чотирьох категоріях: «Економічна участь та можливості», «Реалізація в освіті», «Здоров’я та життєзабезпечення» і «Розширення прав та можливостей у політиці». Україна посідає 27 місце в категорії «Реалізація в освіті». Вона несуттєво поступається одразу 26 країнам-лідеркам, які мають однаковий бал. У категорії «Розширення прав та можливостей у політиці» Україна йде на 103 місці, у категорії «Здоров’я та життєзабезпечення» – на 41, у категорії «Економічна участь та можливості» – на 44. Дослідники встановили, що країни світу в середньому подолали 68% на шляху до рівності. Вони вважають, що за нинішніх темпів світ закриє гендерний розрив майже через 136 років. Найбільша нерівність спостерігається в категорії «Розширення прав та можливостей у політиці». У 156 країнах, які представлені в дослідженні, жінки мають 26,1% парламентських мандатів з близько 35 500 і займають 22,6% з понад 3 400 міністерських крісел. У 81 країні жінка ніколи не була главою держави."
"2021-03-21","https://www.radiosvoboda.org/a/news-eu-turechchyna-stambulska-konventsia/31162244.html","ЄС закликав Туреччину повернутися до Стамбульської конвенції","Голова дипломатії Європейського союзу Жозеп Боррель і президентка Європейської комісії Урсула фон дер Ляєн розкритикували рішення Туреччини вийти зі Стамбульської конвенції про права жінок і закликали Анкару переглянути своє рішення. Урсула фон дер Ляєн також закликала всіх підписантів європейського договору «Про запобігання та протидію насильству стосовно жінок і домашньому насильству та боротьбу із цими явищами» (Стамбульська конвенція) ратифікувати документ. «Жінки заслуговують на сильну правову базу для їхнього захисту. Насильство проти жінок не можна толерувати», – написала президентка Єврокомісії у твіттері 21 березня. Зі свого боку, Жозеп Боррель висловив жаль і нерозуміння з приводу рішення Анкари про вихід з угоди і закликав Туреччину скасувати його. «Ми сподіваємося, що Туреччина найближчим часом знову приєднається до Європейського союзу в захисті прав жінок і дівчат, що є фундаментальним елементом прав людини, миру, безпеки та рівності в 21-му столітті», – наголосив голова європейської дипломатії. Президент Туреччини Реджеп Таїп Ердоган напередодні підписав указ про скасування ратифікації Туреччиною Стамбульської конвенції. Генеральний секретар Ради Європи Марія Пейчиновіч-Бурич назвала це рішення «руйнівним». Тисячі людей протестували в Туреччині через рішення президента. У Стамбульській конвенції мовиться, що чоловіки і жінки мають рівні права, вона зобов’язує державні органи вживати заходів для запобігання гендерного насильства щодо жінок, захисту жертв і судового переслідування винних. За інформацією правозахисних груп, у Туреччині зростає насильство щодо жінок та кількість вбивств. Згідно з даними We Will Stop Femicide Platform, з початку року у країні вбито 77 жінок, минулого року – щонайменше 409. Міністр Туреччини з питань сім’ї, праці і соціальної політики написав у твіттері, що права жінок, як і раніше, захищені турецькими законами, а судова система «досить динамічна і сильна», щоб ухвалювати нові постанови. Деякі юристи стверджують, що договір все ще діє, стверджуючи, що президент не може вийти з нього без схвалення парламенту, який ратифікував його в 2012 році. Однак Ердоган отримав широкі повноваження після свого переобрання у 2018 році, поклавши початок переходу Туреччини від парламентської до президентської форми правління. Туреччина була першою країною, яка підписала конвенцію Ради Європи про запобігання та протидію насильству проти жінок та домашньому насильству на засіданні комітету міністрів у Стамбулі в 2011 році. Закон набрав чинності в 2014 році, а конституція Туреччини передбачає, що міжнародні угоди мають силу закон."
"2021-03-20","https://www.radiosvoboda.org/a/news-turkey-istanbul-convension/31161072.html","Туреччина вийшла з договору про захист жінок від насильства","Туреччина вийшла з основоположного європейського договору «Про запобігання та протидію насильству стосовно жінок і домашньому насильству та боротьбу із цими явищами» (Стамбульська конвенція). Конвенція вперше була підписана 10 років тому і носить назву найбільшого турецького міста. Указ президента Реджепа Таїпа Ердогана від 20 березня про скасування ратифікації Туреччиною Стамбульської конвенції є ударом по захисниках прав жінок, які наполягають, що угода має вирішальне значення для боротьби з насильством у сім’ї. Генеральний секретар Ради Європи Марія Пейчиновіч-Бурич назвала це рішення «руйнівним». «Цей крок є величезною перешкодою для цих зусиль і тим сумнішим, що ставить під загрозу захист жінок в Туреччині, у всій Європі і за її межами», – сказала вона. У Стамбульській конвенції мовиться, що чоловіки і жінки мають рівні права, вона зобов’язує державні органи вживати заходів для запобігання гендерного насильства щодо жінок, захисту жертв і судового переслідування винних. Деякі офіційні особи з партії Ердогана, орієнтованої на іслам, виступають за перегляд угоди, стверджуючи, що воно заохочує розлучення і підриває традиційну сім’ю, що, за їхніми словами, суперечить консервативним цінностям країни. Критики також стверджують, що договір «пропагує гомосексуальність» через використання таких категорій, як стать, сексуальна орієнтація та гендерна ідентичність. У Туреччині зростає розпалювання ненависті, зокрема з боку міністра внутрішніх справ, який в своєму твітері назвав ЛГБТ-людей «збоченцями». Жіночі рухи та їхні союзники, які мітингували за збереження конвенції, терміново закликали до демонстрацій по всій країні 20 березня під гаслом «Скасуйте рішення, застосуєте договір». За інформацією правозахисних груп, у Туреччині зростає насильство щодо жінок та кількість вбивств. Згідно з даними We Will Stop Femicide Platform, з початку року у країні вбито 77 жінок, минулого року – щонайменше 409. Міністр Туреччини з питань сім'ї, праці і соціальної політики написав у Твіттері, що права жінок як і раніше захищені турецькими законами, а судова система «досить динамічна і сильна», щоб ухвалювати нові постанови. Туреччина була першою країною, яка підписала конвенцію у 2011 році. Закон вступив в силу в 2014 році, і в конституції Туреччини мовиться, що міжнародні угоди мають сила закону. Деякі юристи стверджують, що договір все ще діє, стверджуючи, що президент не може вийти з нього без схвалення парламенту, який ратифікував його в 2012 році. Однак Ердоган отримав широкі повноваження після свого переобрання у 2018 році, поклавши початок переходу Туреччини від парламентської до президентської форми правління. Україна ще 2011 року підписала, але досі не ратифікувала Стамбульську конвенцію. В усіх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із так званою «пропагандою гомосексуалізму», одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства також чоловіків чи хлопців. Але супротивники конвенції, нерідко з гомофобних чи ультрарелігійних кіл, продовжують повторювати ці щойно спростовані твердження."
"2021-03-08","https://www.radiosvoboda.org/a/news-sluga-narodu-rukh-zhinky/31139649.html","У партії «Слуга народу» повідомили, що запускають рух «Зе!Жінки»","У владній партії «Слуга народу» запускають рух «Зе!Жінки» для впровадження політики рівності на національному та місцевому рівнях, повідомив голова партії Олександр Корнієнко. «У межах руху «Зе!Жінки» депутати парламенту та місцевих рад, а також прихильники партії працюватимуть над посиленням політичної участі жінок, становленням рівних прав і можливостей в Україні та реалізацією національної політики з гендерної рівності, зокрема урядової програми «Партнерство Біарріц», – сказав Корнієнко. Інших деталей щодо створення руху, а також його фінансування руху у партії не назвали. Як повідомляється, у нинішньому парламенті – найбільша кількість жінок за всі часи незалежності України – 20,8%. 8 березня у світі відзначають Міжнародний жіночий день, повна назва якого Міжнародний день боротьби за права жінок і міжнародний мир (рішенням ООН від 1977 року). Сьогодні у великих містах України проходять марші за права жінок."
"2021-03-08","https://www.radiosvoboda.org/a/vosme-bereznia-ne-sviato-kvitiv/31138366.html","«У нас суспільство закритих чоловічих клубів» – блогерка Казанжи про «8 березня»","В Україні не всі святкують День жінок. Одна феміністична блогерка каже, що це це свято «оманливе і лицемірне», і зміст, який вкладали в нього засновниці, – досягнення справжньої рівності між правами чоловіків і жінок, – було знівельовано. КИЇВ – 26 лютого Оксана Майборода, депутат міськради західноукраїнського міста Рівного, виступила на сесії міськради із зауваженнями щодо важливості пішохідних зон у містобудуванні. Під час виступу вона тримала свою дворічну дочку. Менш ніж через тиждень Майборода наразилася на бурхливу реакцію в соціальних мережах після того, як чоловік із її партії «Європейська солідарність» опублікував фото у фейсбуці, а перший коментатор був такий: «Що, ясла-садки більше не приймають малюків?» В іншому коментарі говорилося, що «негоже» з’являтися на трибуні разом із дитиною. І хоча деякі коментатори виступали з підтримкою, розміщуючи фотографії своїх дітей на своїх робочих місцях, багато з більш ніж 800 коментарів становили «яскравий практичний приклад внутрішньої мізогінії, дискримінації за ознакою материнства та політичного булінгу», написала у фейсбуці Майборода, яка брала з собою дочку в перебігу кампанії напередодні виборів у жовтні. Критика в соцмережах дає уявлення про різні погляди, які існують в Україні. напередодні Дня жінок, який 8 березня відзначається у всьому світі – в деяких місцях більш офіційно, в інших – менше. Для феміністської блогерки Зої Казанжи День жінок – це «найоманливіше і лицемірне свято». Менеджерка з комунікацій в київському агентстві зв’язків з громадськістю ECOMM і вихідця з Одеської області, Казанжи сказала у розмові з кореспондентом Радіо Свобода, що вона почала писати про свою відмову від свята більш ніж десять років тому. Зараз його відзначення – це «фасад», сказала вона. Вперше Жіночий день відзначався на початку 20-го століття в США та кількох європейських країнах на тлі сплеску популярності соціалістичної політики і наростання закликів до кращих умов праці і рівних прав із чоловіками в низці питань, таких, як робота, голосування й обрання на державні посади. Хоча Міжнародний день боротьби за права жінок і міжнародний мир – така є повна назва – це свято, встановлене ООН у 1977 році, він швидко зник у США. А натомість до 1970-х років він став одним з найбільших свят року в Радянському Союзі і залежних від нього країнах. Але з перемогою соціалізму було вирішено, що жінкам вже немає за що боротися, тож залишалося тільки святкувати – подарунками, вітальними листівками, букетами квітів і пляшками з алкоголем. Із наближенням свята телебачення та інтернет в Україні, Росії й інших колишніх радянських республіках рясніють рекламою, мемами та іншим контентом, присвяченим квітам, шоколадним цукеркам, сердечкам і святковим рецептам. Але як би не боровся СРСР з «кухонним рабством» із плакату, класичні гендерні ролі у суспільстві переважають досі. Критики зазначають, що свято давно перестало бути прагненням до гендерного паритету і святкуванням досягнень жінок – особливо поза домом і сім’єю. Це розчарування для Тетяни Дурнєвої, виконавчого директора київської громадської організації. «Квіти – це добре», – сказала вона, – але лише в тому випадку, якщо таке свято супроводжується серйозною дискусією про те, «на які бар’єри наражаються жінки». Організація Дурнєвої складається з колишніх співробітників громадських організацій, які були переміщені зі сходу України внаслідок війни 2014 року, коли підтримані Росією сепаратисти захопили частини Донбасу. Більш ніж 13 200 людей були вбиті, і конфлікт триває. Щороку 8 березня вона розмовляє зі своїми двома дітьми про важливість виборчого права для жінок і про те, що раніше жінки не мали права голосувати. Хоча деякі успіхи були досягнуті, «ми все ще потребуємо більшого захисту замість квітів, …вони не можуть замінити уваги [до питань, що стосуються переважно жінок], і вони не виправдовують насильства або існування «скляної стелі», сказала Дурнєва, посилаючись на перешкоди, які заважають прогресові жінок на шляху до високих посад на роботі та в суспільстві. Казанжи вважає, що потрібні радикальні зміни, і що дітей слід навчати, «чому права жінок важливі, …починаючи з дитячого садка». Держава й громадяни «повинні переосмислити свято», сказала вона. Ірина Швець, професорка економіки і доцентка Донецького національного технічного університету, дотримується іншої точки зору. Вона наводить свій університет як приклад приблизного гендерного паритету: ректор – чоловік, але двоє з чотирьох деканів є жінки, а керівники відділів – приблизно 50 на 50. Її виш був переміщений після того, як підтримані Росією бойовики захопили столицю регіону, і зараз він працює в контрольованому урядом місті Покровську. Жінкам насправді не потрібно свято 8 березня, вважає Швець, «бо, по суті, жінкам більше не доводиться боротися за свої права – ми маємо всі права». Можливо, права рівні на папері, але дослідження показують, що в реальному житті є великі нерівності. У лютому консалтингова компанія з аналізу даних Global People Strategist зазначила у звіті, що різниця в оплаті праці між чоловіками й жінками в Україні становить близько 32 відсотків. У середньому по всій країні жінки заробляють у перерахунку більш ніж на 4000 доларів на рік менше, ніж чоловіки, згідно з дослідженням, проведеним Асоціацією юристів України в квітні 2020 року. Це ж дослідження показало, що лише 23 відсотки менеджерів на робочих місцях в Україні складають жінки, тоді як у спільному звіті компанії Ring Ukraine, що вивчає соціальну безпеку, та фірми соціальних досліджень Info Sapiens дослідники дійшли висновку, що «гендерні стереотипи … призводять до гендерної нерівності на керівних посадах», а також до гендерної диспропорції в оплаті праці. Тим часом удома чоловіки не надто допомагають, принаймні з малими дітьми: Опитування Фонду народонаселення ООН (ЮНФПА) 2020 року показало, що дітей до трьох років виховує лише 2% чоловіків, тоді як у 85 відсотках домогосподарств цією роботою займалися матері. У телефонному інтерв’ю Радіо Свобода депутатка Ірина Геращенко поскаржилася, що жінки продовжують залишатися поза «процесом ухвалення рішень», коли мова йде про важливі урядові справи. На місцевих, регіональних і загальнодержавних виборах до законодавчих органів тепер існує 40-відсоткова квота для жінок-кандидатів у списках політичних партій. Але лише 21 відсоток із 422 місць у Верховній Раді займають жінки, лише троє з 23 міністрів уряду – жінки, а також «жінки в основному відсутні» на впливових посадах в адміністрації президента, зазначила вона. Жінок у званні генерала у Збройних силах немає, і лише одна в Службі безпеки України (СБУ), заявила Геращенко. Це «уряд, у якому переважають чоловіки, …немає концепції паритету з жінками, …це концепція сексизму та стереотипів», сказала вона, додавши, що вважає, що 8 березня «має бути святом, але не вихідним днем» і має бути «про солідарність та боротьбу за права жінок». Лариса Коновалюк, 58-річна касирка супермаркету, яка переїхала з Донецька до Києва у 2018 році, також вважає, що 8 березня має бути робочим днем. «Нам завжди доводилося працювати в Донецьку, якщо ти на заводі чи шахті, і чоловіки, і жінки», – сказала вона. Для Наталії Веселової, колишньої депутатки, також родом з Донбасу, події семирічної давнини нагадують про той Жіночий день 2014 року, який вона тепер пов’язує з потрясіннями, війною й окупацією. Напередодні близько 100 демонстрантів були вбиті на Майдані в Києві в лютому, далі, як вона пригадує, в Донецьк завезли «повні автобуси росіян, які окупували урядові будівлі, встановили намети з російськими та радянськими прапорами і грали старі радянські пісні разом з місцевими маргіналами». «Для мене це неприпустимо, – сказала про події весни 2014 року Веселова, яка виїхала з Донецька наступного року і нині працює в групі аналізу політики. – 8 березня я розмістила в фейсбуці букет тюльпанів, перекреслений чорними стрічками, кажучи, що більше не буду святкувати цього свята». Як і в багатьох країнах, пандемія COVID-19 посилила деякі проблеми, на які наражаються жінки в Україні. Сімейне насильство зросло відтоді, як обмежувальні заходи вперше були введені в березні 2020 року, сказала Геращенко. У 2018 році ЮНФПА заявив, що понад 1,1 мільйона жінок в Україні «щорічно страждає від фізичного, сексуального чи емоційного насильства». Статистика поліції свідчить, що у 2020 році було зареєстровано 235 720 випадків домашнього насильства, що на 66 відсотків більше порівняно з 2019 роком. А ЮНФПА повідомив, що у другому місяці карантинування, з 13 квітня по 10 травня, було зареєстровано 41% збільшення «гендерного насильства» порівняно з першим місяцем «локдауну». Закон, який набрав чинності того року, передбачав криміналізацію домашнього насильства. Він також містить положення про послуги, такі, як притулки для потерпілих, і гарантує реальне покарання – а не попередження чи умовне – для правопорушників, яких визнають винними. Але Казанжи каже, що «багато жінок терплять домашнє насильство», додавши, що «проводиться недостатньо досліджень» і що покращення не зможуть зареєструвати, якщо проблемі не приділятиметься більше уваги. У звіті Організації з безпеки та співробітництва в Європі за 2019 рік було виявлено, що дві з трьох жінок в Україні зазнали психологічного, фізичного або сексуального насильства. За словами ЮНФПА, лише 32 відсотки жінок, які переживають фізичне або сексуальне насильство, звертаються за допомогою. «У нас все ще є суспільство закритих чоловічих клубів, у тому числі в державних органах», – вважає Казанжи."
"2021-03-07","https://www.radiosvoboda.org/a/kyrhyzka-maty-kydaye-vyklyk-normam-patriarkhatu-nazyvayuchy-ditey-ne-pobat%CA%B9kovi-a-pomateri/31135195.html","Киргизька мати кидає виклик нормам «патріархату», називаючи дітей не по-батькові, а по-матері","БІШКЕК – Активістка Алтин Капалова каже, що порушила «патріархальні норми» Киргизстану, давши своїм трьом дітям «по-батькові», що походять від її власного імені – тобто по-матері. Матроніми в нових свідоцтвах про народження дітей замінили традиційні по-батькові, що походять від імен їхніх батьків. 37-річна Капалова також дала своїм дітям, яким п’ять, десять та п’ятнадцять років, своє прізвище. Як і у багатьох колишніх радянських республіках, Киргизстан значною мірою зберіг російську традицію по-батькові. Це поєднання імені батька із суфіксами -ович або -євич для чоловіків та -овна та -євна для жінок, і його вживають як середнє ім’я у багатьох західних країнах. Але РАГС цієї країни Центральної Азії незадоволений її рішенням і подав позов проти самотньої матері за порушення закону. Капалова каже, що біологічні батьки не беруть участь у вихованні та житті своїх дітей і «не виділили дітям ні грошей, ні хвилини свого часу». Вона додала, що вони лише створювали проблеми «відмовляючись підписувати всілякі бланки батьківської згоди». 19 січня Капалова поділилася фотографіями нових свідоцтв про народження своїх дітей на своїй сторінці у Facebook. «Це невелика перемога фемінізму над патріархатом», – написала Капалова, яка відома в Киргизстані як автор дитячих книг і відверта поборниця за права жінок і дітей. Про безпрецедентні зміни імен співробітники РАГСу дізналися лише після того, як Капалова вийшла в соціальні мережі, щоб оголосити про свою «перемогу» та відчуття «щастя і свободи». Капалова каже, що вона витримала тривалу юридичну битву зі своїми колишніми партнерами за повні батьківські права над дітьми, перш ніж змінила їхні імена. Наступним кроком, за її словами, є «отримання проїзних документів, заощадження грошей і поїздка з дітьми, як тільки пандемія закінчиться». Але на її шляху зараз стоїть ЗАГС, який стверджує, що киргизькі закони не дозволяють використовувати матроніми. «Закон не передбачає надання матронімів дітям. Діти можуть лише отримувати по-батькові, що походять від імені біологічного батька, усиновителя або вітчима», – сказала Галія Аманова, заступник голови відомства, інформаційному агентству 24kg. Аманова пояснила, що юридичне позбавлення батька батьківських прав «не може стати підставою для реєстрації дитини з матронімом». На запитання, як діти Капалової могли отримати нові посвідчення особи з матронімами та її прізвищем, Аманова відповіла, що це сталося через помилку працівника РАГСу в Бішкеку. Капалова розповіла Радіо Свобода, що перед тим, як подати заявку на зміну імені, вона все ретельно обговорила зі своїми дітьми. Також вона сказала, що отримала повну підтримку своїх друзів та родичів. «Мої діти не розуміли, чому вони носять прізвища та по-батькові людей, яких не знають», – додала вона. Капалова каже, що її дії стосуються швидше «гендерної рівності», ніж фемінізму, і сподівається, що це відкриє можливості для інших жінок, які у такій ж ситуації, мати право обирати прізвища для своїх дітей. «Наш уряд підписав міжнародні договори і зобов’язався усунути всі форми дискримінації жінок. Але зараз він подає позов проти мене через те, що мої діти використовують моє ім’я», – сказала Капалова Радіо Свобода. «Це свідчить про те, що патріархальний порядок денний важливий для уряду», –додала вона. У Киргизстані, переважно мусульманській країні, яка налічує близько 6,5 мільйонів населення, закон передбачає рівні права жінок і чоловіків. Жінки навчаються, працюють та беруть участь у політиці, а країна навіть увійшла в історію через те, що мала жінку-президента. Але насильство проти жінок, в першу чергу домашнє насильство, залишається звичним явищем у суспільстві, в якому домінують чоловіки. Пости Капалової у Facebook про зміну імені та майбутню юридичну битву з РАГС надихнули сотні повідомлень про підтримку. «Це перемога та натхнення для багатьох інших жінок, які зіткнулися з подібними проблемами», – написала користувачка Facebook Айнура Чолпонкулова. «Це дуже справедливо. Хороший прецедент», – прокоментувала Альма Карсимбек. «Я теж так зроблю», – написала Чолпон Аркабаєва. Десятки людей також зібралися біля суду в Бішкеку, щоб підтримати Капалову 25 лютого, коли повинно було відбутися слухання з її справи. Але судовий розгляд було перенесено на 4 березня, після чого воно було перенесене вдруге."
"2021-03-04","https://www.radiosvoboda.org/a/bezrobittya-pandemiya-choloviky-ginky/31133281.html","Чоловіки чи жінки: по кому найбільше вдарила пандемія COVID-19?","Пандемія коронавірусу, що ось уже рік як стала однією із головних проблем людства, деформувала звичні економічні моделі, так чи інакше зачепила усі сектори економіки, а відтак вплинула на ринок праці. Кого більше зачепили ці процеси – чоловіків чи жінок? Згідно з останнім щорічним Індексом працюючих жінок PricewaterhouseCoopers (PwC), вони частіше, ніж чоловіки, втрачали роботу в 17 з 24 багатих країн, де в минулому році зріс рівень безробіття. У звіті PwC йдеться про те, що робочі місця у секторах, де переважають жінки, таких як маркетинг і комунікації, будуть із більшою ймовірністю втрачені, ніж посади в фінансах, які займають чоловіки. Тим часом, жінки витрачають в середньому на 7,7 годин в тиждень більше, ніж чоловіки, на неоплачувану роботу по догляду за дітьми – «другу зміну», яка майже еквівалентна роботі з повною зайнятістю і може привести до того, що деякі жінки вирішать звільнитися самі. No media source currently available «Хоча кількість робочих місць повернеться до колишнього рівня, коли економіка відновиться, не факт, що це будуть ті ж робочі місця», – сказала Ларіс Стілоу, старший економіст PwC. «Якщо не буде вжито заходів, спрямовані безпосередньо на усунення нерівного тягаря догляду за дітьми і на те, щоб дозволити більшій кількості жінок працевлаштуватися в країнах, що розвиваються секторах економіки, жінки повернуться до меншої кількості робочих годин на тиждень, менш кваліфікованим і менш оплачуваним робочих місць». У звіті, в якому досліджувалися 33 країни, що входять в клуб багатих країн Організації економічного співробітництва і розвитку (ОЕСР), говориться, що прогрес у досягненні гендерної рівності у доступі до праці оплаті не розпочнеться мінімум до 2022 року. І якщо багаті країни планують компенсувати втрати до 2030 року, то необхідно буде докладати набагато більше зусиль, зазначають дослідники. У доповіді також звучить заклик до урядів і бізнесу полегшити доступ жінок до тих секторів економіки, які не втрачають темпу, а лише прискорюють його, як, наприклад, штучний інтелект і поновлювані джерела енергії. Лора Хінтон, менеджер із персоналу PwC, зазначила, що «першорядне значення має вирішення проблеми гендерного розриву в оплаті праці, а також розробка конкретних планів дій на тлі того, як підприємства зосереджуються на покращенні свого становища». Читайте ще: Українські вчені отримали перші результати досліджень ефективності лікування «коронавірусної пневмонії» стовбуровими клітинами Пандемія коронавірусу: уроки для людства та України (Передрук із «Голосу Америки»)"
"2021-03-01","https://www.radiosvoboda.org/a/news-kyiv-tsentr-domashnie-nasylstvo/31128022.html","У Києві відкриють новий центр для жінок, які постраждали від домашнього насильства – КМДА","У Київміськадміністрації анонсують створення нового центру для жінок, що постраждали від домашнього насильства. «Це має розв’язати проблему тих, хто після 10-денного перебування в кімнатах кризового реагування не зміг вирішити питання з подальшим проживанням», – цитує сайт КМДА заступницю голови адміністрації Марину Хонду. Вона пояснила, що, коли в Києві відкрили перші «кризові кімнати», проблему з відселенням постраждалих було вирішено, але натомість з’явилася інша – «не всім вистачає 10 днів, щоб визначитися з тим, що робити далі, куди йти». «Притулок же дає можливість проживання до пів року. За цей час можна отримати всю необхідну юридичну і психологічну допомогу, знайти роботу, житло. Приміщення під притулок ми вже знайшли, триває процес його передачі на баланс Центру гендерної рівності, запобігання та протидії насильству, після чого, там розпочнуть ремонтні роботи. Район ми не називатимемо задля безпеки», – зазначила Марина Хонда. Читайте також: З початку року в Києві зафіксували майже 2,5 тисячі звернень через домашнє насильство – КМДА За даними КМДА, лише в лютому поліція зафіксувала 1314 звернень щодо домашнього насильства. До міської служби «Телефон довіри» через домашнє насильство звернулося 365 людей, серед яких 299 жінок та 66 чоловіків. Послугами кімнат кризового реагування, а саме тимчасового місця безпечного перебування, скористалися 8 жінок та 3 дітей. Усього із початку року зафіксовано 2818 звернень щодо домашнього насильства до поліції та 821 – до міської служби «Телефон довіри»."
"2021-02-10","https://www.radiosvoboda.org/a/ukrajina-vstup-do-nato-i-reformy/31094613.html","Генсекретар НАТО: Україні для вступу потрібні реформи","Двері НАТО відчинені для нових членів, і Україну розглядають як кандидата на членство, але Україні для вступу перш за все необхідні реформи. Так відповів генеральний секретар НАТО Єнс Столтенберґ на запитання Радіо Свобода з приводу слів президента України Володимира Зеленського, який днями звертався до президента США Джо Байдена з питанням, чому Україна «досі не в НАТО». 9 лютого керівник НАТО зустрічався з прем’єр-міністром України Денисом Шмигалем, який перебуває з візитом у Брюсселі. «Двері НАТО залишаються відчинені», – вкотре наголосив генеральний секретар Північноатлантичного союзу Єнс Столтенберґ. «Союз НАТО ще 2008 року ухвалив рішення щодо членства України, – нагадав він про рішення тогорічного Бухарестського саміту НАТО. – І ми далі дотримуємося цього рішення і подальших рішень, ухвалених після того саміту… А зараз фокус має бути на реформи». No media source currently available Як сказав генсекретар після зустрічі в Брюсселі з прем’єр-міністром України Денисом Шмигалем, яку він назвав конструктивною, він вітає «чіткий сигнал прем’єр-міністра щодо необхідності продовжувати реформи, домогтися, щоб в Україні був демократичний політичний контроль над оборонними інституціями і Збройними силами, щоб тривали зусилля для боротьби з корупцією і для зміцнення демократичних інституцій в Україні». «Це добре для самої України, незалежно від НАТО. Але, до того ж, чим більш успішна буде Україна у втіленні реформ, тим ближче Україна наближається до відповідності стандартам НАТО і тим ближче Україна наближається до членства в НАТО», – відповів Столтенберґ на запитання Радіо Свобода, де зараз перебуває Україна на шляху до вступу в Північноатлантичний союз, у зв’язку зі словами Володимира Зеленського, який звертався до президента США Джо Байдена з запитанням: «Чому ми досі не в НАТО?». «Я не можу назвати вам конкретної дати. Я можу тільки сказати, що ми будемо продовжувати підтримувати євроатлантичні прагнення України, ми будемо підтримувати Україну в її рухові до членства в НАТО, а для цього їй найкраще зосередитися на реформах і продовжувати модернізувати і зміцнювати демократичні інституції України», – наголосив він. Прем’єр-міністр України, зі свого боку, згадував про те, що мета вступу до НАТО записана в Конституції України. За його словами, до виконання передумов для вступу в Україні «абсолютно готові». «Ми робимо наше домашнє завдання», – сказав прем’єр. «На сьогодні нашою короткотерміновою стратегією є отримання Плану дій для членства. Ми хочемо, звичайно ж, не відставати далеко від Грузії і далі отримати разом із Грузією ПДЧ. Ми активно над цим працюємо», – наголосив він. Грузія, на відміну від України часів президентства Віктора Януковича, навіть при змінах уряду не відмовлялася від послідовного курсу на здобуття членства в НАТО. За деякими повідомленнями, про які згадували на пресконференції, Тбілісі може отримати ПДЧ вже найближчим часом. На Бухарестському саміті НАТО 2008 року обом країнам пообіцяли прийняти їх колись у невизначеному майбутньому, коли ці країни будуть готові до вступу і якщо вони далі будуть прагнути цього. Але їм тоді не стали надавати Плани дій для членства – як широко вважають, під сильним тиском із боку Росії. Та Київ у часи Януковича офіційно відмовився було від попереднього курсу на вступ; цей курс знову відновили тільки після втечі Януковича, за президентства Петра Порошенка – він також домігся, що цей курс тепер внесений в Основний закон України. А наразі Україна продовжує готуватися до свого просування на шляху до вступу до Північноатлантичного союзу за річними національними програмами, які містять набори реформ, що наближають країну до стандартів НАТО, і за програмою «Партнерство розширених можливостей» НАТО. У червні 2020 року Північноатлантичний союз оголосив, що Україна стала учасницею програми НАТО «Партнерство розширених можливостей». Рішення НАТО про новий статус відносин із Києвом дає Україні можливість забезпечити оперативне планування на ранніх стадіях кризи і розширити діалог в обміні розвідувальними даними. Також програма передбачає участь у спільних навчаннях і можливість для українських військових обіймати посади в Міжнародному військовому штабі НАТО й інших командних структурах Північноатлантичного союзу. Але приєднання до програми НАТО «Партнерство розширених можливостей» саме по собі не передбачає перспективи членства в альянсі. Статус України як партнера НАТО з розширеними можливостями дозволить сторонам далі поглибити співпрацю, зауважив Столтенберґ на спільній пресконференції зі Шмигалем. «Один приклад – що ми підтримуємо одне одного протягом усієї пандемії COVID-19. Центр допомоги при катастрофах НАТО координує доставку медичної допомоги до України. Альянс контрактував українські літаки для доставки обладнання для боротьби з пандемією. Для доставки критично важливих медичних товарів – зокрема переносних кисневих концентраторів, мобільних рентгенівських апаратів, персонального захисного обладнання – буде використаний наш Трастовий фонд реагування на пандемію. А наступного тижня (в Україну від НАТО) надійде значна кількість дезінфекційного препарату», – сказав генсекретар. Речниця НАТО Оана Лунджеску: «Генеральний секретар Єнс Столтенберґ зустрівся з прем’єр-міністром України Денисом Шмигалем. Вони обговорили сильне партнерство НАТО з Україною і політичну й практичну підтримку альянсу, включно з протидією пандемії COVID-19» Український прем’єр, зі свого боку, зазначив: «Україна залишиться важливим і передбачуваним партнером НАТО, який прагне вступити до альянсу. Втілення реформ є основою для отримання Україною Плану дій для членства в НАТО. Це наша головна мета на найближчий час. На нинішній стадії щорічна національна програма відіграє найважливішу роль у реформуванні України, наближенні до стандартів НАТО і підготовці до членства в НАТО». За його словами, Україна підтримує діалог із Північноатлантичним союзом із широкого кола питань, включно з підготовкою до членства через реформи, стримуванням пандемії COVID-19, протистоянням агресії Росії, її гібридній війні і кібератакам, зміцненням регіональної безпеки, особливо в Чорноморському регіоні, залученням у міжнародні миротворчі і безпекові операції під проводом НАТО, гендерною рівністю і так далі. Також, сказав прем’єр, Україна зацікавлена в розширенні співпраці з НАТО в галузі безпеки Чорноморського регіону. Про те, що співрозмовники на нинішній зустрічі обговорили безпекову ситуацію в Україні і в Чорноморському регіоні, говорив і керівник Північноатлантичного союзу. «НАТО також продовжує надавати Україні сильну практичну підтримку. Йдеться, зокрема, про більше число навчань, заходів кораблів у порти і обмін інформацією щодо Чорноморського регіону. Лише кілька днів тому есмінець ВМС США «Портер» провів у Чорному морі спільні навчання з українськими кораблями. А іспанські літаки нині здійснюють повітряне патрулювання в регіоні», – сказав Столтенберґ. Протягом пресконференції після зустрічі він кілька разів повертався до теми необхідності для України здійснювати реформи. «Я вітаю зусилля України, спрямовані на здійснення значних реформ, які підтримають її євроатлантичні прагнення. Життєво важливо, щоб робота для зміцнення демократичного урядування і боротьби з корупцією тривала далі і щоб тривали й реформи оборонно-безпекового сектора, щоб забезпечити безпеку і розвиток для всіх українців», – сказав генсекретар. «Двері НАТО залишаються відчиненими. І ми працюємо з такими країнами, як Україна. Ми визнаємо Україну як кандидата на членство в НАТО», – наголосив він. «Добра зустріч із прем’єр-міністром Денисом Шмигалем. Ми обговорили безпекову ситуацію, і я високо оцінив зусилля України задля досягнення мирного вирішення (на Донбасі). Союз НАТО й далі відданий підтримці нашого близького партнера України, включно з критично важливими медичними поставками для боротьби з COVID-19» Попереднього дня, 8 лютого, напередодні візиту українського прем’єра в Брюсселі також відбулося засідання Міжпарламентської асамблеї Україна – НАТО. Денис Шмигаль на чолі української делегації прибув 9 лютого до Брюсселю з кількаденним робочим візитом, у перебігу якого він також зустрічається з керівництвом Європейського союзу, вступити до якого Україна теж прагне. Крім того, він візьме участь у засіданні Ради асоціації Україна – ЄС. У його перебігу обговорять, зокрема, імплементацію і очікуваний перегляд Угоди про асоціацію і питання територіальної цілісності України. Почав співпрацю з Радіо Свобода з самого початку 1990-х, із 1992-го – постійно, спершу в Києві, з 1995-го – в штаб-квартирі в Празі."
"2021-02-08","https://www.radiosvoboda.org/a/news-domashnie-nasylstvo-kyiv-zvernennia/31091901.html","З початку року в Києві зафіксували майже 2,5 тисячі звернень через домашнє насильство – КМДА","З початку року в Києві зафіксували 2419 звернень стосовно домашнього насильства, повідомила заступниця голови КМДА Марина Хонда. За її словами, до поліції звернулася 1861 людина. «До міської служби «Телефон довіри» надійшло 558 звернень стосовно домашнього насильства. Запитувачі здебільшого потребували психологічної допомоги і підтримки. Хоча є й запити стосовно алгоритму поселення до кімнат кризового реагування. Варто зазначити, що з такими питаннями звертаються не тільки жінки, а й чоловіки та діти», – розповіла Марина Хонда. Вона також додала, що за минулий тиждень зареєстровано 459 звернень стосовно домашнього насильства. Із них до поліції – 357, а до Центру гендерної рівності, запобігання та протидії насильству – 102 звернення. У КМДА нагадують, що постраждалі від домашнього насильства можуть звернутися телефоном на гарячу лінію «15-00» або особисто до Центру гендерної рівності, протидії та запобігання насильству, що на вулиці Іллєнка, 20, у Києві. У Мінсоцполітики раніше заявляли, що 2020-й виявився роком зростання звернень щодо домашнього насильства в Україні."
"2021-01-21","https://www.radiosvoboda.org/a/ssha-tramp-spadshchyna/31060777.html","Спадщина Трампа: великі політичні зміни, які часто не помічали посеред галасу й скандалів","Вашингтон – 45-го президента Дональда Трампа, мабуть, найкраще запам’ятають за тим, як він використовував твітер як платформу для своїх задерикуватих дописів, що розпалювали суперечки чи погорджували супротивників. Але галас, який створювали ці його заяви, часто відволікав від великих політичних змін, яких він наробив за свій чотирирічний термін. У перебігу його бурхливого президентства увагу часто зосереджували на тому, що Трамп говорить, а не на тому, що він робить, гойдаючись від однієї спричиненої ним самим кризи до іншої. Але огляд його політики свідчить, що він здійснив реальний вплив на життя людей у таких галузях, як, зокрема, економіка, торгівля чи зовнішня політика. Адміністрація Трампа тримала піднесення Китаю в осередді уваги і сприяла створенню спільного для обох провідних партій і дедалі більш ворожого погляду США на другу найбільшу економіку світу. Від низки тарифних обмежень на суми в мільярди доларів на імпорт із Китаю до санкцій проти чільних посадовців і застосування силових покарань для таких компаній, як Huawei, ZTE, SMIC чи TikTok, – Трамп побивав Пекін на різних фронтах. Але дехто з союзників США ставив під сумнів ефективність цих заходів і сподівався, що обраний президент Джо Байден, який обіцяв ставитися до Китаю так само суворо, буде краще координувати з ними свої дії проти Пекіну. Напруженість особливо зросла минулого року, коли Трамп багато разів звинувачував Китай у появі коронавірусу, який, як вважають, пішов із китайського міста Уханю. Ці дві глобальні потуги дедалі більше протистоять одна одній через низку інших питань, включно з Гонконгом, Тайванем і Південнокитайським морем. Байден не давав однозначно знати своїх планів щодо деяких із найпомітніших заходів Трампа, і йому було б важко радикально послабити багато з них, враховуючи переважні антикитайські настрої серед представників обох партій у Конгресі США. Економіка за часів Трампа мала дві окремі фази: до і після настання пандемії COVID-19. До початку пандемії в березні 2020 року безробіття впало до найнижчих за 50 років рівнів, заробітна плата низькооплачуваних працівників зростала, різниця в рівні працевлаштування білих і афроамериканців зменшувалася. Важливий податковий закон, який Трамп підписав наприкінці 2017 року, підштовхнув економічне зростання до рівня в 3 відсотки, що було передвиборчою обіцянкою Трампа, – на короткий час. Могли б бути й інші здобутки, але 18-місячна митна війна з Китаєм, яка коштувала американським компаніям мільярди доларів, уповільнювала зростання і створення нових робочих місць. Вона закінчилася на початку 2020 року зі ще більшим торговельним дефіцитом із Китаєм, ніж починалася. Три скорочення облікових ставок, які здійснила Федеральна резервна система 2019 року, допомогли пом’якшити наслідки. Понад 50 мільярдів доларів коштів платників податків пішли на субсидії американським фермерам тільки в 2020 році, щоб відшкодувати їм втрати на продажах до Китаю. Пандемія, і нездатність адміністрації взяти її під контроль, ризикує шкодити економіці ще довго після полишення Трампом посади. Близько 21 мільйона робочих місць зникли моментально, і 9 мільйонів із них досі не повернулися. Ще мільйонам скоротили робочі години чи платню, або вони взагалі випали з ринку праці. Тим часом державний борг США підскочив майже на 7,8 трильйона доларів, до рівня в 27 трильйонів, через падіння корпоративних податкових надходжень і зростання видатків на подолання наслідків торговельної війни і пандемії. Трамп весь час відкидав науковий консенсус щодо того, що промисловість призводить до глобального потепління, і спустошив федеральні наукові агентства, зокрема Агентство захисту довкілля і Міністерство внутрішніх справ (відомство з цією назвою у США не займається охороною правопорядку, а має серед своїх численних завдань, зокрема, збереження природи на федеральних землях – ред.), і втручався в роботу їхніх науково-дорадчих рад. Він також пишався тим, що вивів США з глобальної Паризької угоди про кліматичні зміни. Він називав себе прихильником використання викопних палив, показував прихильність і шахтарям вугільних шахт, і високопосадовцям нафтових компаній. І він виконав обіцянки зменшити витрати для енергетичних компаній, послабивши чи скасувавши понад сто урядових постанов, що регулювали питання захисту клімату й довкілля. Нафтові й газові компанії хвалили скорочення корпоративних податків, але сварили торговельну війну Трампа з Китаєм, яка розірвала ланцюги постачання і поставила під загрозу попит на експорт природного газу зі США. Чимало зусиль Трампа, спрямованих на дерегуляцію економіки, були успішно оскаржені в судах через бюрократичні помилки в процедурах ухвалення рішень. Трамп відкрив можливості видобувати копалини бурінням чи в шахтах або кар’єрах на рекордних площах державних земель – включно зі влаштованим останньої хвилі аукціоном на ліцензії на видобування нафти в Арктичному національному заповіднику дикої природи, який привабив мало охочих. 46-й президент США Джо Байден, як очікують, у перші ж тижні на посаді почне скасовувати деякі з найгучніших регуляторних послаблень Трампа, поверне країну до Паризької угоди і накаже кожній установі федерального уряду визначити відповідальну особу за боротьбу з кліматичними змінами. Якби Трамп виграв вибори 3 листопада, друзі й вороги Америки готувались би ще до чотирьох років, говорячи його власною улюбленою фразою, таких, яких світ ніколи не бачив. Його поразка на виборах позбавила його шансу посилити його плани щодо «Америки перш за все», але наслідки цієї політики триватимуть іще довго. Трамп підірвав деякі з засад зовнішньої політики Америки часів по Другій світовій війні, ставлячи під сумнів існування НАТО, відчужуючи європейських партнерів і втішаючи чужоземних автократів. Його зневага до багатосторонності привела його до виходу з міжнародних договорів і органів, таких, як ядерна угода щодо Ірану чи Всесвітня організація охорони здоров’я. Його ставлення до союзників США залишило Байденові «контужених» таким ставленням друзів і виклик – відновити роль США як захисника демократії. Трамп частково виконав передвиборчу обіцянку повернути війська додому з «нескінченних воєн», але скорочені контингенти й далі лишаються в Афганістані, Іраці й Сирії. Попри історичні контакти Трампа з північнокорейським лідером Кім Чен Ином, він не досяг ніякого прогресу в тому, щоб переконати Кіма полишити ядерну зброю. Тверда лінія Трампа щодо Ірану підірвала економіку цієї країни, але не змусила її повернутися до столу переговорів (Трамп домагався переукладення угоди 2015 року на інших умовах – ред.). І помічники Байдена розглядають нове нагромадження санкцій республіканською адміністрацією в її останні хвилі як намагання поставити нового президента в старі рамки. Трамп не зумів досягти обіцяного ним ізраїльсько-палестинського миру, але став посередником у досягненні кількох угод про нормалізацію відносин між Ізраїлем і чотирма з його арабських сусідів. Трамп завершив своє президентство тим же, з чого й почав – із привернення всієї уваги до імміграції. «Ми зробили її», – сказав Трамп, стоячи перед ділянкою прикордонної загорожі в Техасі, нові й оновлені частини якої простяглися більш ніж на 720 кілометрів, в один із останніх днів свого президентства. Цей металевий паркан заввишки від 5,5 до більш ніж 9 метрів є найпомітнішим прикладом переформатування Трампом імміграційної системи. Він створив безліч нових бюрократичних перешкод для іммігрантів, які прагнуть в’їхати до США чи залишитися там. Багато з цих заходів були оскаржені в судах і скасовані чи зупинені. Трамп запровадив заборону на в’їзд із низки переважно мусульманських країн, перелік яких потім розширили, скасував програму щодо біженців і змусив десятки тисяч шукачів притулку чекати в Мексиці на рішення судів у США. Трампова політика «нульової толерантності» в судовому переслідуванні незаконних перетинів кордону 2018 року призвела до того, що кілька тисяч дітей були відірвані від батьків і опікунів на американсько-мексиканському кордоні. Пізніше він скасував цю політику, але батьків приблизно 600 із цих дітей адвокати досі не розшукали. Байден же планував уже в перший день свого президентства направити до Конгресу законопроєкт із викладенням «чіткої дорожньої карти до громадянства» приблизно для 11 мільйонів людей, які живуть у США нелегально. Він також заявляв, що скасує заборони на в’їзд, покладе край програмі, що вимагає від шукачів притулку чекати в Мексиці, і буде намагатися возз’єднати з батьками відірваних від них дітей. Трамп був не радий, коли судді, яких він призначив, ухвалювали рішення проти його намагань змінити результати президентських виборів 2020 року. Але те, як він змінив судову владу в консервативному напрямку, залишиться одним із найзначніших елементів його спадку. За чотири роки на посаді він призначив трьох суддів Верховного суду – вперше від часу, коли президент Річард Ніксон за свій перший термін призначив аж чотирьох. Тепер у цьому суді є незламна консервативна більшість – 6 голосів проти 3. Трамп може дякувати за це лідерові республіканської більшості в Сенаті Мітчеві МакКоннеллу, який мав призначення суддів за пріоритетні – саме він надав змогу призначити не тільки трьох суддів Верховного суду, а й десятки суддів на нижчих рівнях. Трамп призначив 54 суддів до впливових апеляційних судів – лише на одного менше, ніж його попередник-демократ Барак Обама призначив за свої вісім років на посаді. І це майже третина від загальної кількості цих суддів. Трамп також призначив 174 суддів окружних судів – найнижчої судової ланки федерального рівня. Це майже чверть усіх суддів, які нині працюють у цих судах. Байден теж зможе робити свої призначення, але його можливості обмежені, бо вакансій небагато. Можливо, він отримає шанс замінити ліберального ж суддю Верховного суду Стівена Браєра, якщо цей 82-річний суддя вирішить піти на пенсію. No media source currently available Трамп не шкодував найгірших слів для афроамериканських спортсменів, які ставали на коліна на знак протесту проти расової несправедливості, для афроамериканських і мусульманських жінок-політиків, які не погоджувалися з ним, і для небілих іммігрантів і шукачів притулку. Білий націоналізм, на який країна потерпає з давніх-давен, за Трампа у США розквітнув. Пропаганда і залучення до своїх лав із боку організацій, що виступали проти меншин, різко зросли, як і злочини на ґрунті ненависті. Бунт у Капітолії 6 січня може виявитися лише початком більш насильницьких загроз із боку білого націоналізму, кажуть експерти з питань тероризму. Політика Трампа була особливо спрямована проти мусульман. «Заборона на мусульман» на початку його терміну обмежила число мандрівників із низки переважно мусульманських країн, а внутрішня програма відстежування екстремізму була перефокусована на відстеження тільки ісламістських загроз і ігнорування білого націоналізму. Директиви, які закликали коледжі й університети зважати на расу, щоб розвивати різноманіття, і заохочували громадські школи запроваджувати зонування (прийняття до шкіл учнів із адресою в певній територіальній зоні навколо школи) і вступні іспити до престижних шкіл і програм, що мало на меті подолати расові нерівності, були скасовані ще 2018 року. Президентський указ від вересня 2020 року, який заборонив федеральним установам і виконавцям урядових контрактів здійснювати тренування на підтримку расового різноманіття, що, за текстом указу, містить «концепції розколу», призвів до того, що багато з них узагалі припинили навчання на теми гендерної і расової рівності. Помітним винятком став «Акт про перший крок» 2018 року, що став першою значною реформою кримінального правосуддя за десятиліття. Цей закон зменшив мінімальні обов’язкові терміни і дав можливість частині засуджених за федеральним законодавством достроково закінчити терміни завдяки добрій поведінці. Токсичні відносини між управліннями поліції деяких міст і їхнім населенням стали особливо помітні після смерті Джорджа Флойда 2020 року; поділений Конгрес не зміг тоді ухвалити закон у відповідь на це. Трамп прийшов на посаду з обіцянками подолати корпоративну бюрократію, яка, за його словами, придушувала економічне зростання і шкодила працевлаштованості. На заклик його адміністрації Конгрес голосами республіканської більшості швидко поскасовував 16 норм, зокрема, про справедливе кредитування, корпоративну звітність і приватність споживача, – і полегшив правила банківської діяльності, що були запроваджені після фінансової кризи 2009 року. Це стало значною законодавчою перемогою. Але більшість заходів у цьому напрямку здійснили за часів Трампа регуляторні органи, які ухвалили сотні заходів до дерегуляції в межах своїх компетенцій. Групи захисту споживачів і ліві «прогресисти» різко критикували такі заходи Трампа на зменшення регуляції за те, що вони йшли на шкоду споживачам чи підвищували системні ризики. Але ці зміни далеко не завжди були настільки радикальні, як спершу побоювалися. І в деяких випадках підтримку їм висловлювали й демократи, яким подобалася ідея, що малий бізнес виграє від легшого регулювання. Велетні з Вол-стріт, зі свого боку, здобули набагато менше перемог, ніж вони б хотіли, а в деяких випадках вони й сварилися з регуляторами Трампа. Незважаючи на спрямованість часу перебування Трампа на посаді величезною мірою на користь бізнесу, його Міністерство юстиції стало на чолі звинувачень проти великих технологічних компаній: воно почало антитрастові розслідування проти компаній Apple, Amazon.com і Facebook і подало позов проти компанії Google за те, що вона використовувала своє переважне становище в інтернеті для підриву суперників. Команда Трампа також послабила регулювання в галузі працевлаштування, дала можливість великим корпораціям здійснити більше забруднення довкілля і загалом схвально ставилася до об’єднань компаній і купівель одних компаній іншими. Адміністрація Байдена може до певної міри скасувати ці регуляторні зміни, деякі дуже швидко. Нині, коли демократи контролюють і Сенат, і Палату представників, деякі дії Трампа можуть скасувати завдяки Актові про конгресовий перегляд, нові люди в регуляторних органах перепишуть деякі інші норми, а ще деякі вирішать просто не виконувати. Але великі корпоративні об’єднання навряд чи можна буде скасувати. Оригінал матеріалу – на сайті агентства Reuters"
"2021-01-20","https://www.radiosvoboda.org/a/news-mishel-sha-es-novi-uhody/31055813.html","США та ЄС мають укласти нові угоди для євроатлантичних відносин – Шарль Мішель","Президент Європейської Ради Шарль Мішель запросив Джо Байдена як президента США на саміт до Брюсселя. Про це він сказав під час виступу перед депутатами Європейського парламенту. «Сьогодні є можливість відновити наші трансатлантичні відносини, які сильно постраждали за останні чотири роки… У перший день його мандату я звертаюсь з урочистою пропозицією до нового президента США: давайте побудуємо новий пакт про заснування для сильнішої Європи, для сильнішої Америки та для кращого світу. Ми разом повинні стати основою міжнародного порядку, заснованого на правилах, працюючи на благо миру, безпеки, процвітання, свободи, прав людини та гендерної рівності», – сказав Мішель. Президент Європейської ради детально не окреслив свого бачення нового пакту. Однак політик зазначив, що документ має зміцнити багатосторонні відносини, допомогти у боротьбі з коронавірусом та зміною клімату, а також відбудувати економіку двох сторін, забезпечити справедливу торгівлю та розв’язати питання безпеки. Голова Єврокомісії Урсула фон дер Ляєн з цього приводу заявила, що ЄС готовий до перезавантаження трансатлантичних відносин із Вашингтоном. «Цей новий світанок в Америці – той момент, на який ми чекали», – сказала вона. Президентка Єврокомісії додала, що хоча може бути неможливо «повністю ліквідувати будь-яку з цих темних сил», але такі підбурювання, які призвели до штурму Капітолію 6 січня, висловлювання ненависті та фейкові новини не повинні мати можливість вільно циркулювати в інтернеті. «Цю політичну владу, нестримну владу, якою володіють великі інтернет-гіганти, потрібно стримати», – зауважила фон дер Ляєн. Вона запропонувала ЄС та США створити спільну технологічну раду як перший крок до зразка глобального цифрового регулювання, яким могли б керуватися в усьому світі. Євродепутати обговорюють засади нової цифрової політки, яка матиме наслідки для Google, Facebook та Apple."
"2021-01-20","https://www.radiosvoboda.org/a/zaknoproekt-proty-seksyzmu/31052832.html","Сексизм у законі: у парламенті України хочуть дати визначення і призначити покарання","У Верховній Раді зареєстрували проєкти законів проти сексизму. Перший передбачає законодавче визначення поняття «сексизм» та внесення змін до низки законів, що заборонятимуть прояви цього явища. Другий – запровадження покарань за сексизм. Ці документи подано представниками фракції «Слуги народу». Депутати пропонують під поняттям «сексизм» розуміти «будь-які жести, візуальні прояви, сказані або написані слова, практику і поведінку, в основі яких лежить ідея про те, що людина або група людей гірші через свою стать», що спричиняють або спрямовані на: Це стосується публічної та приватної сфер, мережі інтернет або «поза нею», уточнює законопроєкт. Водночас документ перелічує соціальні явища, що не підпадуть під визначення сексизму: Втім, проєкт закону не дає визначення поняттю «позитивні дії». Передбачено, що людина, яка вважатиме, що стосовно неї вчинили сексистські дії, зможе скаржитися до: Про те, що буде з кривдниками, якщо сексизм з їхнього боку буде доведено, йдеться в проєкті змін до Кодексу України про адміністративні правопорушення. Законопроєкт пропонує у пункті першому частини другої статті 262, де мова про дрібне хуліганство, додати слово «сексизм». Тобто у частині відповідальності документ прирівнює ці два явища. Відтак, якщо проєкт стане законом, прояви сексизму можуть потягнути за собою: За повторне порушення: Зміни до адміністративного Кодексу зареєстровані окремим законопроєктом, оскільки це є вимогою регламенту Верховної Ради. Загалом два документи між собою узгоджені і передбачають спільну мету. Крім того, що вони є актуальними для українського суспільства, вони є частиною плану узгодження законодавства України з нормами Європейського союзу. Про це у коментарі для Радіо Свобода розповідає ініціатор проєкту закону, народний депутат від «Слуги народу» Олександр Качура. «Є рекомендація Комітету міністрів Ради Європи для України щодо законодавчого запровадження поняття «сексизм». На підставі цих рекомендацій і був напрацьований цей законопроєкт. Це є в усьому світі, а в нас немає. Гадаю перспективи у цього законопроєкту – є», – зауважує Качура. Крім того, за словами Олександра Качури, за його пропозицією під проєктом закона підписалися усі охочі члени фракції партії «Слуга народу». Таким чином серед авторів документу опинився і депутат із цієї ж фракції Олександр Корнієнко, який у червні минулого року обговорював із головою парламентських «слуг народу» Давидом Арахамією свою колегу-депутатку Ірину Алахвердиєву і присустився висловлювань, які розцінили саме як сексистські. Пізніше Корнієнко вибачився перед Алахвердієвою. В опозиції, зокрема в «Європейській солідарності», ще не визначилися, чи підтримувати названі проєкти законів. З текстами документів спочатку слід уважно ознайомитися, зауважує у коментарі для Радіо Свобода народний депутат, співголова фракції від «Європейської солідарності» Ірина Геращенко. Тим часом, на її думку, влада вже має всі можливості встановити гендерну рівність у державних органах. «Звернімо увагу на нинішній уряд. Дві жінки на уряд європейської країни – це не просто ненормально. Очевидно, що це не відповідає ані викликам часу, ані потенціалу українських жінок, ані демографічному складу населення України. Можна говорити і про регіональну владу, і про центральну. Так само ми бачимо сьогодні жінок бракує на високих посадах в інших сферах», – наголошує Геращенко. Проєкти законів №4599 «Про внесення змін до деяких законодавчих актів України щодо заборони проявів сексизму у суспільстві» та №4599 «Про внесення змін до Кодексу України про адміністративні правопорушення щодо встановлення відповідальності за прояви сексизму у суспільстві» вже спрямовані на розгляд профільного комітету Верховної Ради, а також оприлюднені на сайті парламенту. У журналістиці з 1995 року. Працював регіональним кореспондентом BBC-Україна. З 2008 року – парламентський кореспондент радіо Ера-FM. З 2010 року – на Радіо Свобода (кореспондент, редактор та ведучий програм). Основна тематика: політичні події та аналіз."
"2021-01-12","https://www.radiosvoboda.org/a/ultrapravi-ukrayina-lihachov-interview/31042527.html","Без кричущих випадків, але безкарно. Ліхачов про напади ультраправих в Україні","СБУ повідомило на своєму сайті про припинення «діяльності неонацистського угруповання» у Києві. За даними СБУ, йдеться про послідовників Брентона Тарранта, який влаштував позаторік стрілянину у двох мечетях у Новій Зеландії. Внаслідок того нападу загинула 51 людина, ще 40 були поранені. Суд засудив Тарранта до довічного ув’язнення без права дострокового звільнення. Перед початком стрілянини Таррант розповсюдив так званий «маніфест». Як з’ясувала розслідувальна група Bellingcat, цей «маніфест» у перший рік написання переклали 15-ма мовами, у тому числі українською. За інформацією СБУ, лідер виявленого в Києві угруповання через електронні засоби зв’язку організував конспіративну мережу із масового розповсюдження, зокрема, «маніфесту» Тарранта. Лідеру угруповання повідомили про підозру у вчиненні злочину, вирішується питання про обрання йому запобіжного заходу. Також СБУ інформує, що «активну участь у діяльності цієї групи брали декілька осіб з неонацистського середовища», одним із ватажків яких був громадянин Росії, затриманий влітку минулого року в Києві. Іноземцю теж оголошено підозру. При цьому СБУ не називає прізвищ підозрюваних. Радіо Свобода звернулося до речниці СБУ Ольги Снігир із пропозицією навести подробиці справи. Але речниця, пославшись на таємницю слідства, не стала цього робити і теж не назвала прізвищ підозрюваних. Мовляв, усе, що зараз вважало за потрібне, СБУ повідомило на своєму сайті. Проте навіть у такому вигляді інформація СБУ привернула увагу до активності ультраправих в Україні – вона зростає чи зменшується? Про це Радіо Свобода розпитало одного з найвідоміших дослідників ультраправих рухів, правозахисника, історика В’ячеслава Ліхачова. 2018 рік можна вважати кризовим, піковим для України з точки зору ультраправого насильства, внаслідок якого були потерпілі. 2018 року найбільш серйозними були напади на стихійні ромські поселення (доповідачка Комітету ООН із ліквідації расової дискримінації Ріта Іжак-Нджай заявила про приблизно десять таких нападів. За даними української поліції, їх було 2018 року щонайменше шість. Одна з таких атак – 23 червня того року група молодиків напала на ромський табір на околиці Львова. Смертельні ножові поранення отримав 24-річний ром, а 10-річному хлопчикові, 30-річній жінці і 19-річному юнакові завдали поранень ножем. Пізніше поліція затримала вісьмох осіб, підозрюваних у нападі: семеро з них – неповнолітні – ред.). Але таких кричущих проявів після 2018 року більше не було. Були напрямки протиправної насильницької діяльності радикалів, активність у яких стала помітнішою. Це перш за все напади на ЛГБТ-організації, на заходи, частково присвячені захисту прав цієї спільноти, заходи феміністок, гендерної рівності тощо. Такого в 2019 році було дуже багато. Водночас 2019 року не було зафіксовано жодного випадку насильства на ґрунті антисемітизму. Загалом 2019 року було набагато менше злочинів на ґрунті етнічної ненависті, але більше злочинів на ґрунті гомофобії. Водночас зафіксовано не так багато випадків протиправних дій із використанням зброї. Однак будь-який захід в Україні із проблематикою ЛГБТ-спільноти мав усі шанси бути зірваним, а його відвідувачі – побитими чи «залитими» газом. І такого було зафіксовано десятки випадків протягом року в Україні. Тобто 2019 року цей тренд ультраправого ідеологічного насильства змінив напрям. Але цей тренд усе одно залишався помітним. У минулому, 2020 році на зменшення будь-якої вуличної активності вплинула пандемія коронавірусу. І в тому числі не було масових заходів, демонстрацій, які зазвичай стають об’єктами нападів ультраправих. Маю на увазі, зокрема, такий масовий захід, як «Марш рівності». Натомість був в Україні влітку невеличкий сплеск насильства з боку ультраправих угруповань на політичному ґрунті. І ще – якщо 2019 року не було зафіксовано жодного випадку насильства на ґрунті антисемітизму, в 2020-му було чотири випадки насильства на ґрунті антисемітизму. Там не завжди можна стверджувати, що атакували прихильники ультраправих, однак у деяких випадках було саме так. Наприклад, 20 квітня на день народження Гітлера у Херсоні вчинили спробу підпалу синагоги «коктейлями Молотова». В цьому випадку можна чітко стверджувати, що це була діяльність навіть не політичних, але вуличного субкультурного рівня ультраправих угруповань. Загалом якщо порівнювати нинішню ситуацію в Україні зі становищем десять і більше років тому, тоді фіксувалося набагато більше жорстокої вуличної расистської діяльності субкультурних ультраправих рухів. 2007, 2008 роки – часи, коли в Україні була дуже модною неонацистська діяльність і культура. Тоді справді полювали на студентів-іноземців біля гуртожитків. Полювали і вбивали. Правозахисники тоді фіксували по п’ять-шість випадків таких убивств на рік. Це – те, про що правозахисникам ставало відомо. Тоді фіксували в Україні 70-80 насильницьких нападів протягом року. Це було тоді. А зараз в Україні такого класичного расистського насильства майже немає. Зараз ми фіксуємо по два-три випадки на рік, коли хтось сп’яну чіпляється до темношкірого на вулиці. Але систематичного, організованого насильства, зі вбивствами – такого зараз немає. Тобто не можна стверджувати, що в контексті війни проти України, в контексті зростання впливу ультраправих рухів, які мають певний соціальний капітал на участь у боротьбі з російською агресією, зростає в Україні таке насильство. Цього зростання немає. За винятком найбільш серйозного випадку 2018 року (нападу на ромський табір на околиці Львова, який закінчився летальним наслідком), нападники в жодному з цих нападів не були покарані. І це є проблемою. Тому що, крім саме проблеми ультраправого насильства, є проблема безкарності цього насильства. І це створює деяке суспільне напруження. На жаль, не можна сказати, що позапарламентські (які не беруть участь у системному політичному процесі) ультраправі рухи перестали бути помітними в Україні, не створюють ні для кого небезпеки. Насильницька активність ультраправих може змінювати напрями, але вона досі фіксується. Така проблема насправді в Україні існує. В Україні немає ультраправого тероризму, немає ультраправого системного підпілля, яке існувало, наприклад, у Росії понад десять років тому. Або, наприклад, у Німеччині виявили кілька років тому мережу угруповань, які нападали та вбивали мігрантів на точках фаст-фуду. Такого підпілля в Україні немає. «Таррантів» в Україні немає. В Україні є певний рівень насильства, скажімо так. Якщо порівнювати: підриви та вбивства – з одного боку, а з іншого – напади з використанням сльозогінного газу, це – не одне і теж. Хоча, безперечно, будь-яке насильство є недопустимим. Тобто в Україні є певний рівень насильства з політичною метою. Але проблема полягає в тому, що це насильство, як правило, залишається безкарним. Таким чином є ризик зростання жорстокості у суспільстві. Непокарана злочинність може розкручуватися за експонентою. Хоча поки що цього розкручування немає. На Радіо Свобода – з березня 2005 року. До того працював три роки на Громадському радіо. Народився 1969 року в Києві. Закінчив Київський національний університет імені Тараса Шевченка."
"2021-01-01","https://www.radiosvoboda.org/a/news-shvetsiya-obse-golovuvannia/31029703.html","З 1 січня головувати в ОБСЄ почала Швеція. Її представниця заявила, що конфлікт на Донбасі – серед головних тем","Швеція, що відсьогодні починає річне головування в Організації з безпеки і співробітництва в Європі, зосередиться на захисті європейського порядку безпеки, вирішенні тривалих конфліктів та зміцненні демократії й гендерної рівності, повідомляє сайт організації. «Тривалі конфлікти і кризи в регіоні ОБСЄ, як-от ситуації, що ми спостерігаємо в Білорусі, Україні і навколо неї, а також зростання напруженості навколо Нагірного Карабаху, вимагають постійної і загальної уваги з боку нашої організації. Це, очевидно, буде в нашому порядку денному на початку року», – заявила нова голова Організації, міністр закордонних справ Швеції Анн Лінде. 14 січня вона пообіцяла детально презентувати програму дій Постійній раді ОБСЄ. Міністр закордонних справ України Дмитро Кулеба у твітері привітав Швецію і пані Лінде з початком головування в ОБСЄ: «З нетерпінням чекаю зустрічі з вами в Києві та обговорення спільних зусиль щодо подальшого захисту порядку європейської безпеки». Українська делегація для участі у Тристоронній контактній групі зазначила, що свій перший закордонний візит як очільниця ОБСЄ Анн Лінде планує здійснити до України. «Символічно, що свій перший закордонний візит у новій якості Анн Лінде планує здійснити саме до України. Очікуємо на неї в Києві вже цього місяця. Розраховуємо, що цей візит буде важливою нагодою Діючій голові ОБСЄ побачити на власні очі наслідки триваючої збройної агресії та тимчасової окупації Російською Федерацією частин території України», – повідомила у фейсбуці Українська делегація у ТКГ. Збройний конфлікт на Донбасі триває від 2014 року після російської окупації Криму. Україна і Захід звинувачують Росію у збройній підтримці бойовиків. Кремль відкидає ці звинувачення і заявляє, що на Донбасі можуть перебувати хіба що російські «добровольці». За даними ООН, від квітня 2014-го до 31 липня 2020 року внаслідок збройного конфлікту на Донбасі загинули від 13 100 до 13 300 людей."
"2020-12-11","https://www.radiosvoboda.org/a/news-premia-niderlandiv-z-prav-liudyny/30996477.html","Дві українські правозахисниці отримали премію МЗС Нідерландів","Дві українські правозахисниці Тетяна Печончик і Марта Чумало отримали премію «Тюльпан прав людини» за видатні досягнення у боротьбі за права людини Міністерства закордонних справ Нідерландів. Премію їм вручили 11 грудня в посольстві Нідерландів у Києві. Захід пройшов в онлайн-форматі на зв’язку з Києвом і Львовом. Крім символічної відзнаки у вигляді статуетки тюльпана, переможці отримають фінансову підтримку своїх проєктів. «Ми вручаємо «Тюльпан прав людини», щоб привернути більше уваги до роботи правозахисників і правозахисниць. В Україні, як і в багатьох інших країнах, вони часто опиняються в небезпеці через свою роботу і навіть ризикують життям. Для Нідерландів важливо підтримувати і публічно визнавати роботу тих, хто відстоює права людини і протидіє дискримінаціїі», – сказав Єннес де Мол, посол Нідерландів в Україні. Тетяна Печончик є головою Центру прав людини «Зміна», що відстоює дотримання свободи слова, захищає громадських активістів, бореться проти тортур і дискримінації та документує порушення прав людини в окупованому Криму. Марта Чумало – співзасновниця організації «Жіночі перспективи». З 1998 року працює у сфері протидії домашньому насильству, торгівлі людьми і просуває гендерну рівність в Україні. Міністерство закордонних справ Нідерландів вручає «Тюльпан з прав людини» з 2008 року. Комісія з відбору щороку обирає переможців серед активістів або правозахисних організацій у всьому світі. Серед одинадцяти міжнародних лауреатів попередніх років – правозахисники з Конго, Індії, Китаю, Ірану, Гондурасу, Пакистану, Мавританії, Мексики, Йорданії та Близького Сходу. В Україні, у 2018 премію отримав Дмитро Щебетюк – співзасновник «Доступно.UA», за внесок у захист прав і протидію дискримінації людей з інвалідністю. У 2019 році – кримська адвокатка Лілія Гемеджі, яка захищає права українських політв’язнів, зокрема, кримських татар, і керівник одеського Автомайдану Віталій Устименко – за боротьбу з корупцією."
"2020-11-25","https://www.radiosvoboda.org/a/donbas-zgvaltuvannya-tortury/30968387.html","Зґвалтування як метод катування: на окупованій частині Донбасу тисячі людей зазнали сексуального насильства","Кожна четверта людина, яка перебувала в полоні проросійських бойовиків на окупованій незаконними збройними формуваннями територіях Донбасу, розповідає про факти сексуального насильства, повідомляють правозахисники. І це далеко не всі випадки, оскільки лише деякі із постраждалих погоджуються розповідати про це. Факти сексуального насильства фіксують і на підконтрольній Києву території поблизу лінії розмежування на сході України. Телеканал «Настоящее время», створений Радіо Свобода з участю «Голосу Америки», розповідає у статті історії людей, які пережили насильство і приниження на Донбасі, а також пояснює, чому в Україні ці злочини досі практично не розслідують. «Мене до нього привели. Я почала обурюватися, кажу: «Що це за умови утримання? Ви що, взагалі знущаєтеся? Там неможливо перебувати». Він: «А, тобі щось не подобається? – викликав охоронця – Віддайте її нашим хлопчикам на розтерзання»​. Завели в камеру, в якій тримали своїх дисциплінарніков-алкашів. Від них перегар такий стояв! Подушку мені на голову накинули, тримали за руки і ґвалтували​. Я навіть не пам'ятаю які вони. Одного пам'ятаю: бородате щось, неголене, із жахливим перегаром»​. Сорокарічну Наталю (ім'я змінено) затримали в окупованому Донецьку в 2015 році озброєні люди. Її звинуватили в «шпигунстві на користь України». Утримували Наталю у підвалі приміщення колишньої СБУ Донецька. Її били, ґвалтували, не надавали необхідної медичної допомоги. «У роздягальні ти роздягаєшся догола і йдеш у банну кімнату. Банщики там – мужики. Ми соромилися голими пройти. Так у нас хоч рушники були. А скільки разів я бачила, як абсолютно голі дівки чешуть, у них навіть рушників, щоб прикритися немає». Наталя розповідає, що незабаром у неї почалися проблеми з психікою. «Я говорю: якого хріна? за що мене? чому? скільки можна? Якщо мене звідси не випустять, то я повішуся! Я вас попереджаю. Я знайду спосіб, я повішуся, але я тут більше не буду, я не можу». У полоні у сепаратистів Наталія провела два роки. Після звільнення вона дала свідчення. Однак українські слідчі органи справу за статтею «зґвалтування» не порушували. «Як мені прокурор пояснював, це просто неможливо довести», – розповідає вона. Історію Наталі задокументували дослідники Східноукраїнського центру громадських ініціатив. У 2017 році вони підготували спеціальний звіт із майже 300-т інтерв'ю із жінками і чоловіками. Кожен четвертий із опитаних повідомив про ті чи інші форми сексуального насильства. «У першу чергу це люди, до яких застосовували сексуальне насильство в незаконних місцях утримування, невільні (на непідконтрольній Києву частини Донбасу). Мова йде про зґвалтування, калічення статевих органів, публічне роздягання, спільне тримання чоловіків і жінок, коли люди мусять ходити в туалет в присутності один одного, зґвалтування у присутності інших, відеозйомка зґвалтувань, погрози оприлюднити ці відеозаписи, примус до статевого акту з іншими полоненими, кастрації», – розповідає глава Східноукраїнського центру громадських ініціатив Володимир Щербаченко. Правозахисник зазначає, що українська влада повинна закликати міжнародні організації активніше моніторити ситуацію. «Якщо буде доступ до цих незаконних місцях несвободи, то кількість такого насильства зменшиться». Українські слідчі органи, каже Щербаченко, повинні розслідувати випадки сексуального насильства, про які розповідають постраждалі. «Проблема в тому, що люди, які залучені в систему правосуддя, починаючи від адвокатів, слідчих, прокуратури, СБУ, не хочуть за це братися. У таких випадках насильство відбувалося пару місяців або навіть років тому, відповідно, розслідувати цю дуже складно, – пояснює правозахисник. – Постраждалі скаржаться, що їх навіть відмовляють, кажуть, що такі розслідування безперспективні. Є кілька жінок, які відкрито говорили про це. Однак, якийсь інтерес до їхніх історій з'явився аж на третій-четвертий рік після того, як це сталося. Полон, тортури, незаконне утримування – це речі, якими слідчі готові і хочуть займатися. А сексуальне насильство залишається у тіні. Це породжує безкарність, розчарування і небажання людей говорити про це». Історію Ірини Бойко та інших полонених проросійських бойовиків - читайте тут. «Зрозуміти тих, хто це пережив, може тільки той, хто сам це пережив. До того ж є якийсь сором, якесь осудження, ніби жертва сама винувата. А держава взагалі відсторонилася від усього – і від полонених, і від заручників, і особливо від тих, хто пережив гендерне насильство», – вважає 55-річна Валентина Бучок. Валентина – колишня заручниця «ДНР». У лютому 2017 року вона працювала в Донецьку електромонтером на енергопостачальному підприємстві. За словами Валентини, її схопили прямо на вулиці посеред робочого дня. Приводом для звинувачень у «шпигунстві на користь України» стали фотографії будівель, які знайшли в її телефоні. Бойовики засудили Валентину до 17 років позбавлення волі і утримували майже рік у колишньому донецькому арт-центрі «Ізоляція». «Це люди хворі на всю голову. Зґвалтування для них є методом катування. Була одна дівчинка, яка жорстко постраждала за всіх нас. З нею творили страшні речі – там було зґвалтування у збоченій формі, і не один раз, і не однією людиною. Мене роздягли і почали фотографувати, як тільки взяли в полон. Прямо в кабінеті. Вони просто насолоджувалися тим, що у них є влада і вони можуть робити з людиною все що завгодно» Валентину звільнили лише в грудні 2017 року під час так званого «обміну». «Щодо жінок старшого віку не чинили насильства у прямому розумінні цього слова, але чинили насильство за ознакою статі, – продовжує вона. Наприклад, жінка повинна була роздягнутися і прийняти душ перед чоловіками. Нас водили в лазню і мало того, що там цілковита антисанітарія, так там ще й купа мужиків. Нам усім за 50-т, ти йдеш, якщо зміг прикритися – прикрився, а не зміг… А ці мужики за тобою спостерігають і сміються. Ти відчуваєш себе просто ніким. Тебе знищують». «Після цього я не можу ні фарбуватися, ні робити манікюр, ні одягати якісь сукні. Не хочу, щоб на мене взагалі звертали увагу як на жінку», – розповідає 57-річна Ірина Довгань. До війни Ірина працювала косметологом в Донецьку, зараз займається волонтерською діяльністю. У серпні 2014 го сепаратисти затримали її за звинуваченням у підтримці українських військових. В цей час сім'я Ірини перебувала в підконтрольному Україні Маріуполі. Жінку били, стріляли біля вуха, погрожували зґвалтуванням. Потім Ірину обмотали українським прапором, прив'язали до стовпа в центрі Донецька і змусили тримати плакат з написом «Вона вбиває наших дітей». Деякі перехожі плювали їй в обличчя і били ногами. На площі Ірину сфотографували іноземні журналісти. Саме ця фотографія, яку опублікували західні ЗМІ, і допомогла звільнити Ірину після 5-го дня неволі. «Це люди, які поняття не мають ні про якісь моральні принципи. Це люди, які ще вчора були вантажниками і «алкашами» (люди із алкогольною залежністю – ред.), а зараз раптом отримали владу над іншими і повну безкарність». «У моєму планшеті були фотографії 15-річної дочки. І вони почали мені погрожувати, що вони її знайдуть і привезуть.«А ти бачила п ** ду, через яку пройшло сто [чоловічих статевих органів]? Ти бачила, як вона виглядає?! Ось так буде виглядати твоя дочка», – казали вони. А коли ти повністю перебуваєш під владою цих людей – там було близько десятка чоловіків – то це дуже сильний пресинг». «Коли я випрошувалася в туалет, то він стояв і дивився. Це теж все відноситься до сексуального насильства, – продовжує Ірина. – Ці речі розповідає практично кожна жінка. В «Ізоляції» (колишній арт-центр в Донецьку, з якого бойовики зробили в'язницю – ред.) жінок саджають у так званий «стакан». Це колишня виробнича душова кабіна, яка тепер закрита гратами, а нагорі висить камера. Жінка може там сидіти і тиждень. Їй дають п'ятилітрову баклажку, щоб вона ходила в неї в туалет. А вони спостерігають, як вона в цю баклажку ходить в туалет по-серйозному». Сексуальне насильство застосовують і до чоловіків. «Вони поставили мене раком, фотографували, селфі робили, автомат запихали в дупу», – розповів Олександр (ім'я змінено) дослідникам Східноукраїнського центру громадських ініціатив. Донецькі сепаратисти затримали Олександра за проукраїнські позиції. Під час обшуків в квартирі Олександра чоловіка пограбували. У полоні у сепаратистів він провів близько двох років. Крім сексуального насильства його били. Після звільнення Олександр також дав свідчення про застосування сексуального насильства, проте справу порушили лише за статтею «пограбування». No media source currently available У 2014 році українські силовики в Луганській області затримали 35-річного Андрія (ім'я змінено) за звинуваченням у підтримці бойовиків. Його відвезли в Новоайдарський район, де дислокувалася одний із українських військових підрозділів. Андрій розповів дослідникам Східноукраїнського центру громадських ініціатив, що там його били і застосовували до нього сексуальне насильство. «Крім побоїв ще знімали штани і капали розплавленої пластмасою на сідниці. Реготали і веселилися». «Ми пішли на особистий прийом до першого керівника поліції області, – продовжує Андрій – але розмову він повернув так, що ми ж ще й винними залишилися. Як я зрозумів, він звинувачував нас у наклепі на його підлеглих. Настрої того часу були такими, що якщо міліція забрала, значить, сепаратист». У своєму дослідженні «Не приватна справа» правозахисники Amnesty International задокументували вісім випадків сексуального насильства українськими військовослужбовцями над цивільними жінками в 2017-2018 роках: два зґвалтування, одна спроба зґвалтування і п'ять випадків сексуального домагання. «Нам розповіли жінки з різних населених пунктів дуже схожі історії. Вони відмовили військовому в залицянні. В обох випадках військові у відповідь використовували зброю для залякування. Це зокрема вказує і на певну гендерну динаміку, в якій чоловіки мають доступ до зброї, на рівень небезпеки , коли випадки відбуваються на територіях, де розташовані військові частини і часто ведуться бойові дії. Жінки тут не мають ні впливу, ні контролю, ні належного захисту», – говорить дослідниця Amnesty International Надія Гусаковська. Правозахисники відзначають, що в порівнянні з 2014-2015 роками рівень сексуального насильства зменшується, однак проблеми залишаються. В першу чергу сексуальні домагання з боку військових до цивільних жінок і дівчат. «Сексуальні домагання є формою сексуального насильства. За міжнародною системою вони не входять в форми сексуального насильства, пов'язаного з конфліктом, проте входять в категоризацію сексуального насильства як такого» Важливо, щоб в Україні було прийнято «всебічне визначення сексуальних домагань і були внесені необхідні законодавчі зміни. Повинно бути передбачено кримінальне чи інше покарання за сексуальні домагання. Зараз цієї норми в українському законодавстві немає», – зазначає Надія Гусаковська. Визначення сексуального домагання «є обмеженим і стосується осіб, які перебувають у відносинах трудового, службового, матеріального або іншого підпорядкування». Точної статистики, скільки людей постраждало від сексуального насильства на Донбасі, немає. «У нас все ще створюється Єдиний центр документування злочинів. І оскільки держава не зводило це в єдиний реєстр, тим більше що кваліфікація цих злочинів може бути абсолютно різною, статистики немає, – пояснює депутат, глава парламентського підкомітету з питань гендерної рівності та недискримінації Неллі Яковлєва. – Якщо ще на підконтрольній Україні частини ми можемо це фіксувати і потім відстежувати, за якими статтями справи були порушені, то що відбувається на непідконтрольних територіях нам фактично невідомо». Постраждалі від сексуального насильства на непідконтрольній Києву частині Донбасу «обчислюються тисячами», зазначає урядова уповноважена з питань гендерної політики Катерина Левченко. «Крім військових злочинів, на окупованих територіях України відбуваються і інші різновиди міжнародних злочинів – так звані злочини проти людяності, зокрема сексуальне насильство, – говорить Левченко. – Однак винним в скоєнні більшості цих злочинів поки вдається уникати кримінального переслідування, що серед іншого зумовлено невідповідністю законодавства України про кримінальну відповідальність положенням міжнародного кримінального та гуманітарного права. Іншими словами, через відсутність складу відповідного злочину в Кримінальному кодексі України». Сексуальне насильство, пов'язане зі збройним конфліктом, класифікується як елемент геноциду. Відповідно до норм міжнародного гуманітарного права цей злочин не підпадає під амністію. «Україна ще не ратифікувала Римський статут, тому в українському законодавстві немає самої класифікації – зґвалтування, примусове роздягання, примусова вагітність, примусова стерилізація, – яка передбачена Римським статутом», – говорить Неллі Яковлєва. «Верховна Рада ухвалила в першому читанні законопроєкт, який частково приводить українське законодавство у відповідність до міжнародного права, – продовжує Яковлєва. – Там теж не врахували цей компонент, але я подала свої правки і дуже сподіваюся, що вони будуть враховані, щоб сексуальне насильство, пов'язане з конфліктом, було винесено окремою статтею. Тоді у нас буде покарання у рамках цієї статті. А поки злочинці залишаються безкарними не тільки на окупованих територіях, а й на підконтрольних Україні». Ще одна проблема – це стигматизація сексуальних злочинів. Лише деякі з тих, хто пережив таке насильство погоджуються говорити про це. До того ж дослідження, проведене в Україні організаціями DCAF і «Ла Страда», показало, що 61% прокурорів і 62% суддів вважають, що іноді жертви зґвалтувань самі відповідальні за те, що трапилося. Читайте і дивіться ще тут. Працюю на Радіо Свобода з 2005 року. Укладач та ведуча Ранкової Свободи, пишу на енергетичну та економічну тематику. 2006 року закінчила Інститут журналістики Київського національного університету імені Тараса Шевченка. А у 2009-му – Інститут політичних наук."
"2020-11-24","https://www.radiosvoboda.org/a/30955224.html","«Нам кажуть, що політика не для воїнів, але воїни є політиками» – боєць Правого сектору «Дана»","Діана Виноградова з позивним «Дана» – ветеранка війни, народилася у Києві. За освітою – дизайнер-художник, а також тренер з кікбоксингу та фітнесу. Нині Діана очолює ветеранську службу головного штабу Добровольчого українського корпусу «Правого сектору» (далі – ДУК ПС) і за сумісництвом також є речницею ДУКу. Ми зустрічаємося в центрі Києва. Дана вітається обіймами, а я приємно здивована тим, що обійми дуже міцні, хоч ми ще незнайомі. Ще кілька хвилин нашої дороги до кав'ярні я роздумую над тим, що ж така жінка робила на війні, і як їй вдалося зберегти жіночність. Діана виглядала дуже тендітною, але вже під час нашої розмови стає зрозуміло, що це сильний духом воїн. Чому ДУК не увійшов до Збройних сил? Як добровольці пояснюють своє напівлегальне перебуванняна фронті у 2020-му? Та чи полюбили у русі президента Вололимира Зеленського після того, як добровольцям надали статус учасників бойових дій? Про це наша розмова з Діаною. – Чим ви займалися до війни? – А це «до війни» взагалі було? В мене складається враження, що «до війни» вже й не було, що це якийсь сон, напевне. Якщо об’єктивно, то почну з того, що я – націоналіст, ще з юнацького віку. Відповідно, до війни 2014 року я була вже достатньо сформованим українським націоналістом, втілювала це у купу проєктів. Зокрема, у 2013 році була випущена націоналістична поетична збірка. Це і моя творчість, і моїх побратимів. Так цікаво склалось, що наші вірші фактично стали пророчими. Ми ще в 2013 році видали книгу по події 2014-2016 років. Щодо побутової сфери, то я маю освіту з 2-х спеціальностей: тренер з кікбоксінгу та фітнесу, а також дизайнер-художник. Я займалась цими спеціальностями, поєднувала їх, мені подобалося. Я була щасливою людиною до моменту настання «війноньки». А я, як і решта націоналістів, передбачала, що буде війна з РФ. Ми бачили багато того, що не хотіли помічати пересічні громадяни. У 2013 році всі націоналісти взяли активну участь в Майдані. І не тому, що ми підтримуємо європейські цінності. Ми їх не підтримуємо. Це дуже часто викликає подив у людей. Типу: «А що, націоналісти не за ЄС?» Ні, ми не за ЄС. Ми взагалі за те, щоб Україна була свого роду центром Балто-Чорноморського геополітичного простору. Якщо ми будемо розглядати Україну саме у сфері геополітики і нинішньої ситуації в світі, то це реально. Україна може бути центром сили саме Балто-Чорноморської співдружності, як економічним, торгівельним, так і політичним центром. Я гадаю, що РФ це прекрасно усвідомлює і робить все можливе та неможливе для того, аби цього не сталося. – Як починався ваш шлях на війну, як ви опинилися в добровольчому підрозділі? – Ну, я киянка. Ми приїхали на Майдан ще до розгону студентів. Нашою метою тоді була пропаганда наших ідей, але коли відбулося побиття молоді «Правий сектор» (далі – ПС) став одним з перших «ударних» сил, які опинилися на Михайлівській. Прийнявши тоді перший бій, гіпотетично була заснована наша організація. Ми її уявно вже бачили. Ми називали себе «Правим сектором», але не мали жодної юридичної бази. Відповідно, під час Майдану відбувся каталізований, прискорений процес творення серйозного громадського об’єднання. Наприкінці Майдану ми вже були організацією всеукраїнського масштабу, яка мала доволі чисельну кількість і непогану якість. «Правий сектор» означує себе як національно-визвольний рух і українську військово-політичну силу, що ставить собі за мету побудову національної держави українців. Зараз рух складається з трьох сегментів: Добровольчого українського корпусу «Правий сектор», політичної партії «Правий сектор» і організації «Права молодь». Рух оформився під час Революції гідності (сам «ПС» вважає датою свого заснування 28 листопада 2013 року) як спілка правих організацій і окремих активістів, ініціатором вважають організацію «Тризуб» імені Степана Бандери. У липні 2014 року, на початку російської агресії на Донбасі, створене воєнізоване формування «Добровольчий український корпус «Правий сектор» (ДУК ПС), яке попрямувало на фронт. 11 листопада 2015 лідер організації Дмитро Ярош заявив про складення з себе повноважень провідника, а у грудні 2015-го залишив лави організації і заявив про створення нового громадсько-політичного руху. Того ж року частина ДУК «Правий сектор» перейшла на контракт до ЗСУ. Втім, як повідомляв тоді прес-секретар «Правого сектору» Артем Скоропадський, ішлось про перехід у ЗСУ лише деяких бійців з «кількох тисяч», які, за його словами, воювали в ДУК. Перехід усього корпусу, за його словами, можливий тільки після прийняття закону про присутність добровольчих формувань серед регулярних військ «за прикладом Союзу оборони Естонії». У липні 2018 року відбулася зустріч Сергія Наєва (на той час командувача операції Об’єднаних сил) із командиром ДУК ПС Андрієм Стемпіцьким. Тоді Наєв виступив проти присутності добровольців на передовій: «​Що стосується людей, які раніше їздили для виконання незрозумілих завдань у зону бойових дій, які не мають законного права мати зброю: тепер люди, які не входять до складу жодної силової структури, офіційно, згідно з нормами закону, позбавлені права перебувати в зоні бойових дій». Коли почалася війна, тобто почалося вторгнення у Крим російських військ, звичайно, у нас не було жодних ілюзій щодо того, що хтось буде сам зупинятися. Я одна з тих, хто був дотичний до заснування цієї організації. Потім ми почали створювати навчальні центри силового блоку ПС. У нас було чимало центрів по всій Україні. Ми, на відміну від інших «добробатів», вирішили йти більш виваженим шляхом, бо в наших рядах було дуже багато тих, хто вже до цього брав участь у військових конфліктах. Бо націоналізм – це спосіб мислення і спосіб життя. І найчастіше в ряди націоналістів приходять люди, яких життя трохи «потріпало». В тому плані, що вони самі «прийшли» до цих ідей. Націоналізм – не популістична ідея, яка доволі складна для сприйняття пересічного громадянина. Тому, звичайно, люди були вже з якимось серйозним досвідом. Цей досвід їм диктував те, що ми не маємо права відправляти на фронт непідготовлених бійців. Бійців без якогось банального навчання. Для цього і були організовані навчальні центри. Тому так сталось, що найбільш «гарячі» з ПС тоді поїхали і в «Айдар», і «Донбас» (батальйони – ред.). Дуже багато поїхало тих, кого «уже і сьогодні» відправляли на передову. Все ж, ми і досі маємо таку виважену позицію: вважаємо, що людей треба готувати і нести відповідальність за те, куди ти їх ведеш. Відповідно, готуючи цих людей, ми розуміли, що, принаймні на фронт ми відправляємо бійців, а не просто «хлопців з Майдану». Коли я закінчила справи з розбудовою, як тільки з’явилася можливість, ми одразу з моїм чоловіком і побратимам «рухнули» туди. – Є частина ПС, яка все ж перейшла до Збройних сил згодом. Яка ваша мотивація залишатися добровольчим підрозділом досі? Чому не легалізувалися тоді і не робите цього зараз? – Ну, перейшли якісь окремі бійці, можна так сказати. Тому, що в порівнянні із загальною чисельність ДУКу – це дуже мізерна частина людей, які пішли на службу. При чому, вони пішли на службу до ЗСУ за власним покликом серця. Тобто, люди зрозуміли, що те, що вони робили в якості добровольців, захищаючи Україну, їм підходить навіть як кар’єра, як подальше життя, служба. Ми завжди «благословляли» наших побратимів на такий «чин». Багато з ким зараз підтримуємо зв’язок. Щодо того, чому інші залишилися… У ДУК ПС не було такої стратегії. Це не є стратегія організації – перейти кудись. Таких пропозицій було безліч, починаючи з 2014 року. І чим далі йшли такі пропозиції, тим менше вони починали цікавити ДУК ПС. Поясню чому. Не лише тому, що умови пропозицій були жахливі, а й те, яким чином їх пробували «протиснути». Фактично, спочатку нас намагалися підкупити. Більша кількість «ДУКівців» – це люди, реалізовані в житті. І їх не цікавлять гроші. Це люди, які можуть собі дозволити воювати за свій кошт. Це треба розуміти, попри спробу створити ілюзію, що добровольці – це якісь бомжі. Я навіть не знаю, чи змогли б мої цивільні товариші «витягнути» так, як я, 7 років за власний кошт воювати. Це дуже велике вливання, причому без повернення. Це просто «викидування» особистих грошей у війну. Але я прийняла своє рішення: поки в нас в країні війна – мене цікавить перемога. І я буду пахати на цю перемогу: грошима, фізично, морально. Я буду робити все, щоб тільки отримати цю перемогу. Я не одна. Нас таких – чимало. І це люди, які можуть собі це дозволити. Враховуючи те, що в 2016 році більшість з нас приїжджали на фронт з власною зброєю і власним боєкомплектом. Вибачте, але на 2014 рік один набій 7-62 до мого карабіну коштував 8 гривень. Ми купували екіпірування. При чому, мій брат був на той момент в ЗСУ 8-го полку спецназу, мені довелось і йому допомагати. Тоді ми проводили з побратимами благодійні концерти, щоб зібрати мого брата-спецназівця на фронт. Бо те, що треба було мені – дрібниці, в порівнянні з тим, що потрібно було моєму брату. І пішло десь близько 150 тис. грн. на 2014 рік тільки йому на екіпірування, на засоби зв’язку і так далі. Тобто це не дуже в’яжеться з легендою про «нищебродів», які пішли на фронт заробляти. В 2014 році якраз навпаки. Я скажу більше, у нас була така кумедна історія. Ми попросили волонтерів відремонтувати автомобіль, який був обстріляний, і треба було його підлагодити. Вони кажуть: «Заганяйте. А що за автівка?», а ми їм: «Каділак» (сміється). Волонтери там «сіли». Ну, насправді, це от просто хлопці приїхали на своєму «Каділаку» на «війноньку». В них не було іншої, але був «Каділак». Доходило і до такого абсурду. Таких кумедних історій дуже багато. – Чому ви вважаєте себе ефективними в такій формі, неоформленими? – Перше – це мотивація. Мотив у добровольця відрізняється від мотиву будь-кого іншого. Я недарма говорила про власні економічні вкладення. Людина одразу поставила собі чітку мету – їй потрібно воювати, аби Україна перемогла. Він готовий «влити» туди власні кошти, власне здоров’я, власне життя. Це дуже потужна мотивація. Ви, напевне, не зможете знайти по всьому фронту за всі 7 років якихось свідків, які б вам сказали, що вони були в бою з «правосєками», а ті їх покинули і втекли або злякалися бою і не пішли. Такого не було. Це завдяки мотивації, а не тому, що всі там супер воїнами приїхали. До того ж, ми навчилися швидко навчатися. Тобто, «хапати на льоту» абсолютно все. Крім цього, більша частина бійців ПС – ідеологічно націоналісти. Це також впливає на мотивацію. Люди, які давно і так вже себе присвячували Україні, а тут така нагода – зустрітися на тому світі з Степаном Андрійовичем Бандерою (сміється). Друге – це те, що у нас інший спосіб організації батальйону та інший спосіб ведення бойових дій, ніж традиційний пострадянський. Я називаю його суто пострадянським, бо, на жаль, попри усі спроби деяких адекватних командирів ЗСУ витягнути українську армію до рівня хоча б НАТО, хоча я не вважаю армію НАТО найуспішнішою армією в світі, всі ці спроби провалились, і залишилась тільки зовнішня обгортка, яка створює ілюзію того, що ми відповідаємо стандартам НАТО. Насправді, ні. Ті самі пострадянські способи ведення війни, поняття, моральні цінності. Це окрема історія... Ми взяли за основу козацький устрій армії, традиційний, який брали і воїни УПА, до речі. В принципі, це нам багато в чому «розв’язало руки». По-перше, це призначення командирів. Їх призначає командир корпусу, але висувають на призначення бійці. Якщо бійці вважають за потрібне зняти з командування когось, то так само командир розглядає їх подання. В нас немає такої жорсткої централізованої системи. Я б сказала, що це якась тоталітарна демократія. Третій пункт, чому ми ефективні: це мобільність і незв’язаність злочинними наказами. Ну, фактично, ми постійно співдіємо з різними командирами частин, батальйонів, рот, підрозділів (ЗСУ – ред.). Тобто, це тотальна співдія. Хто б там що не говорив – без цього ми б не могли 7 років співдіяти на фронті і виконувати ефективні дії. Тобто, це один величезний плюс. Ми можемо виконувати накази з поправкою на адекватність. ДУК ПС має волю, бо, наприклад, зараз ми – єдина на фронті структура, яка не є суб’єктом Мінських домовленостей. Я вважаю, що це позитив, в тому плані, що наша готовність до опору – постійна і перманентна. За нас «стоять» і багато командирів ЗСУ, які ні за ніяку «ковришку» не дозволили б нам звідти піти. Тил – тилом, Генштаб – Генштабом, а війна – війною. Коли командир ЗСУ сидить «пов’язаний», по руках і ногах, наказами, то з нього не знімається відповідальність за його особовий склад, за позиції. Якщо фізично його підрозділ починають «розмазувати», то він стає перед тим вибором, який взагалі не повинен був ставитись. Вибір між порушенням наказу задля порятунку власних бійців і утримання позицій, що потім для нього буде проблемою. Другий вибір – це дотримуватися наказу, полягти самому, щоб полягли усі його бійці і здалася позиція. І от тут з’являється альтернатива – ДУК ПС. Тобто, фактично, командир не порушує наказу, але результат дотримується: позиція зберігається, а бійці – живі. Така ситуація. Тому, ДУК ПС будуть актуальні і потрібні аж доти, доки українська стратегія державної політики, політики воєнної, зовнішньо- і внутрішньополітичної не буде спрямована на перемогу і коли накази нарешті будуть віддаватися ті, що забезпечуватимуть перемогу, а не поразку. І домовленості також. От тоді вже можна буде сказати, що добровольці ДУК ПС наразі неактуальні і їх присутність там непотрібна. До того моменту ми суперактуальні. – У добровольчих батальйонів немає підтримки від держави, ні правової, ні матеріальної. Волонтерської діяльності вам достатньо для функціонування? Розкажіть, як працює волонтерське забезпечення ДУК? Чого здебільшого бракує, а чого достатньо? – Не вистачає постійно одного – техніки. Бо це дорогі та вартісні речі. Наші автомобілі постійно в роботі, максимально вбиваються машини, потрапляють під обстріли, в ДТП. Все решта… Волонтери та небайдужі українці максимально допомагають нам. Я, насправді, хочу сказати їм величезне дякую і низький уклін, бо це люди, які, напевне, навіть недооцінюють власний внесок. Вони навіть уявити собі не можуть, як по краплині збираються моря, і як колосально вони допомагають Україні, допомагаючи нам. – Як змінилась кількісна присутність ДУКу на передовій протягом бойових дій? – Звичайно, піком вступу був 2014-2015 рік. Після прийняття Мінських домовленостей… По-перше, немає такої потреби утримувати таку кількість бійців на фронті, як в 2014-2015 роках. Наша кількість там, в принципі, залежить від потреби. Тобто, збільшується кількість позицій – збільшується кількість контингенту. Зменшується кількість позицій – зменшується і кількість людей. Наразі, я не маю права озвучити ніяких цифр. Єдине, що можу сказати – зараз на фронті перебуває 3 підрозділи – 1 ОШР (Окрема штурмова рота), 3 ОСР (Окрема стрілецька рота) і Медичне управління. – Чи є у вас якісь пільги після повернення з фронту? Чи такі добровольчі батальйони позбавлені різного виду пільг? – Ви знаєте, після повернення з фронту в нас була одна пільга – ми могли «на шару» сісти у в’язницю. Ну, правда. Це була наша суперможливість (сміється). Пізніше, вже аж у 2020 році, на 7-му році війни, згідно з законом, який був розроблений, добровольцям також надається статус УБД (статус учасника бойових дій). Звичайно, що певна частина пільг не отримується. Наприклад, у нас дуже багато бійців з Донбасу. Їхня домівка зараз окупована. Звичайно, що про повернення навіть не може йтися. Вони оформлюють собі УБД і, згідно з Законом України «Про учасників бойових дій» і їхніх пільг, вони мають право ставати в чергу на житло і бути забезпеченими житлом як тимчасово переміщені особи-УБД. Проте, в постанові не вказано, що це житло може надаватися ще й добровольцям. Тільки військовослужбовцям. Відповідно, на цю пільгу наші бійці претендувати не можуть. Можливо, нам вдасться виправити цю історію. Ми зараз стараємось внести такі правки. Інваліди війни не можуть отримати посвідчення інваліда війни, тому що банально «висить» проблематична довідка про залучення з Антитерористичного центру. Цей центр розформовано. Відповідно, довідки вони отримати не можуть, як і не можуть отримати посвідчення інваліда війни. Те саме щодо загиблих. У нас досі відбуваються такі «батли». І в Міністерстві оборони, і в Міністерстві ветеранів. З приводу надання родинам статусу «родина загиблих». Не надають їм статус. Ну, звичайно, тут багато проблем. Зараз з ними і боремося. – Тобто те, що в нещодавній промові до Верховної Ради Володимир Зеленський сказав, що цьогоріч вперше добровольці отримали статус учасника бойових дій, це правда? – Ну я вам скажу так. Я не знаю, чи дотичний сам Зеленський, хоча, я підозрюю, що дотичний. Ну закон писався ще за Порошенка, але він був знятий з голосування, вносились правки. Потім, минулого року відбувалися внесення правок і партія «Слуга народу» чітко означила, що вони хочуть «пропіаритись» на ветеранах-добровольцях. Ми погодилися в плані того, що окей, якщо зробите справу, то піартесь. Занадто багато добровольців зараз потребують соціального захисту, щоб ми там «гралися в перетягування канату». Тим паче ми абсолютно політично не претендували навіть на авторство, хоч ми і вносили правки, і вичитували закони. Але в нашому випадку нам «не шашечки – нам їхать». Тому, в принципі, це було абсолютно резонне бажання «Слуг народу» піарнутися на добровольцях. Вони прийняли цей закон, за що ми їм і вдячні. Втім, це, звичайно, ніяким чином не впливає на наше ставлення до них і до їх політики – ганебної та антиукраїнської. – Можете назвати наймасштабніші досягнення ПС на фронті за період війни? – Насправді, ми пишаємось всіма боями, в яких ми брали участь. З таких якихось визначних, то, звичайно, це бої за Савур-Могилу, там є чим пишатися. Також це бої за Іловайськ, до зеленого коридору, це Донецький аеропорт, це штурм Пісків, Авдіївська промзона, шахта «Бутівка». Широкине так само. В принципі, напевне, в нас немає ганебних операцій, за які б нам було соромно, чи ми якось себе неадекватно повели. Були операції, в яких ми надпотужно не проявлялись, але це у зв’язку не з нами, а з тим, що ці операції планувалися ЗС, Генштабом і, скажемо так, в нас на той момент не було відведено якоїсь колосальної та стратегічної ролі. Медики наші надзвичайно потужно себе проявляли і проявляють по нині. Контррозвідка зробила дуже багато співдій з СБУ. І шкода, що багато плодів їхньої роботи так і не були доведені до кінця. No media source currently available До того ж, не забуваємо, що ДУК ПС – це не лише фронт, а й тил. Ми не є «зграйкою», «ГОшкою». В нас чітка субординація та підпорядкування, сама структура. Відповідно, практично у всіх регіонах України діють окремі резервні сотні. Вони не лише відправляють мобілізовують людей та відправляють на ротацію на фронті. Вони ще в свою чергу займаються безліччю і соціальної роботи, і місцевої боротьби за Україну. Тому що часом в тилу боротьба буває більш активна ніж на фронті. Ну і звичайно, це ж і родини загиблим наших побратимів, яким потрібно допомагати. Це поранені, які отримали внаслідок війни захворювання, що потрібно лікувати. Ми постійно намагаємося жити одним великим колективом, стараємось допомагати одне одному, підтримувати. Тут також має велику силу те, що це – структура. В нас, крім резервних сотень діє ще Головний штаб ДУК ПС. В ньому діють відділи. Вони є різні: Ветеранський відділ, Управління медицини й реабілітації (тиловий). Це той, котрий займається допомогою нашим пораненим або тим, хто вже повернувся додому і має проблеми зі здоров’ям. Це також збір ліків, подання в лікарні, транспортування бійця. Є Соціальне управління. В нас є дитячі патріотичні табори. У Львові це – «Золоті леви», у Полтаві - вишколи «Полтавщина», у Києві це – «Командос», на Тернопіллі – «Волинська січ». ДУК ПС є частиною загального національно-визвольного руху «Правий сектор». Відповідно, всі ці речі, вони взаємодіють, не можуть існувати окремо. Так само, як політична складова. Вона не існує окремо. Навіть, якби ми подивились на кандидатів на місцеві вибори від ПС, то з них 85 відсотків – ветерани ДУК ПС. Це мікс, одна велика структура, яка має деякі гілки. Так само в нас діє «Права молодь», вона також бере свою участь, постійно і тотально. Завдяки структурності в нас є ефективність діяльності по Україні. Не було б цієї структурності – не було б і діяльності. Більшість організацій патріотичних, які від 2014 року почали свою діяльність і десь зараз її закінчили, то, я вважаю, що першою причиною їхньої неефективної діяльності було саме те, що вони не були структуровані і просто перетворилися в маргінальну спільноту, яка не мала стратегії руху. No media source currently available – А як ви думаєте, рівень довіри до «Правого сектору»​ як до воїнів, які на фронті захищають державу, і як до політичної сили, однаковий? – Тут треба робити об’єктивізацію на сучасні реалії в українському суспільстві. На жаль, останнім часом слово «політичний» уже викликає антагонізм, при чому, навіть без забарвлення. Як речник ДУК ПС, я ще постійно стикаюся з тим, що багато достатньо освічених людей, які, по суті, працюють в сфері ЗМІ, банально неграмотні в питаннях політичних. Наприклад, вони розділяють питання «політичний» і «військовий». Я їм одразу даю посилання на «Вікіпедію», щоб вони прочитали, що таке війна. Війна – це агресивний засіб ведення зовнішньої політики держави. Війна – це уже політика. Політика буває дипломатична, популістська, буває силова, агресивна. Людське незнання дає змогу дуже швидко і активно маніпулювати суспільними групами і прошарками. Насправді, я вбачаю в цьому велику загрозу. Навіть можна не виокремлювати Україну, бо це загальна тенденція у світі. Нещодавно в університеті я читала лекцію про націоналізм. Мені було приємно, що мене запросили. Насправді, я була позитивно вражена, що студенти були активними і ставили багато питань, але друге, те, що мене негативно вразило – рівень елементарних знань. Мені жодна особа в лекторії, включно з викладачами, не змогла дати визначення різниці в поняттях патріотизм і націоналізм. Як на мене, це біда. Якщо ж говорити в призмі ставлення до політичної партії ПС та до ДУК ПС, то я вам скажу, що звичайно, рейтинг довіри буде вищий до того, що не має причіпки «політичний». Хоча, все це, від самого початку, насправді є політичним. Мало того, зараз є така тенденція – нав’язування ЗМІ того, що політика – справа брудна, політика – не справа воїнів. Хоча, насправді, воїни – це і є політики, тільки силові політики. Вони втілюють політику держави, щодо агресії. Втім, люди зараз сприймають це чимось брудним. Чому? Тому що можновладцям вигідно, щоб маси вважали, що політика – це недобра справа, і не треба цим займатися, не треба ніяк в це вникати. «Варіть борщі, печіть котлети, і все у вас буде добре, а політику залиште для політиків». Це дуже «класна» історія. Насправді, для них – просто суперова. Уявімо так: держава – це акціонерне підприємство. Є Голова правління, є Президіум правління цього товариства, але є акціонери, які також мають право на вплив. І от уявіть собі, що в цьому акціонерному товаристві Президент правління каже всім акціонерам: «Не партеся взагалі за це правління, ми всім будемо займатися, це наші справи. Пашіть в полі, саджайте бараболю, а ми все решта зробимо». Фактично, акціонер потрапляє вже далі в положення просто «хлопа», ну це «хлопська праця», коли він не має права голосу. Якщо громадянин почне ставити собі питання, отримувати інформацію, то він буде завтра уже хотіти впливу, бо зрозуміє, що все відбувається не так, як має бути. Тоді цей громадянин та інші йому подібні будуть ходити на засідання, влаштовувати громадські слухання. А навіщо їм це потрібно? Куди зручніше проштовхувати якісь лобістські рішення, без всякого громадського сектору. Тому, вже років 5 десь, відбувається політика «втоми», «втомилися від війни». Ну вибачте, коли в мене апендицит і він болить мене 3 дні, я ж не кажу: «Я втомилась, все. Я ходила в полікініку, укол ставили, УЗД зробили, сказали на операцію, але я втомилась. Я більше не піду». Ну, що це за дурниці? – Можете назвати головні вектори, в який працюватиме ДУК в подальшому? Яка зараз у вас стратегія? – Наша стратегія, звичайно, це – перемога України. Ми наразі не вбачаємо ніякої дипломатичної стратегії, а ми її просто не можемо мати по одній простій причині – ми не маємо дипломатичного представництва в органах впливу на дипломатичний курс України. Ми не «фокіни» і не «кучми». Відповідно, нас там нема. Можливо, ми були б ефективніші на цих перемовинах, хто зна, але є як є. Будувати якісь стратегії з приводу дипломатії, як на мене, – утопізм. Практично, ми маємо зараз стратегії по фронту. Більшість з них, на жаль, не можу озвучувати. Якщо говорити в цілому, то звичайно, в нас як була, так і залишилась одна єдина стратегія – битися до перемоги. Ми ніколи не говорили тільки про силовий шлях. Ми говорили завжди про різні складові: дипломатична, економічна, інформаційна і силова складова. Відповідно, ми працюємо на тих теренах, на яких у нас є можливість це робити: інформаційна та силова. Ми працюємо на майбутнє України. Якщо ми виростимо хоча б одного патріота – це вже буде +1 до «армії мізків». Бо не завжди перемога дається тільки силовим шляхом. Мізки – це основний ресурс за який, я вважаю, треба боротися. – В інтерв’ю з ВВС президент Зеленський сказав, що все ще вірить в те, що можна укласти мирну угоду з Путіним і повернути всі території. Як би ви прокоментували? – Немає жодної підстави вважати, що перемовини з Путіним якимось чином допоможуть Україні дійти до перемоги. Я додам ще таке: більшість промов Зеленського дуже грамотно заплутані. Вислухавши все, від першого слова і до кінця, дуже рідко вдається зрозуміти, про що йдеться. Друге, якщо ви навіть зрозуміли, про що йдеться, то не зрозуміли, про що конкретно. Тобто, немає чіткості в тому, про що він говорить, які цілі він переслідує. Можливо, в його цілях, ці перемовини щось і дадуть. Розумієте, ми розглядаємо все в призмі наших цілей. Наша ціль – перемога України. Не факт, що він говорить про перемогу України. – Чому жінки йдуть на війну, на вашу думку? – Ну, жінки – не один якийсь організм. Це окремі люди, з окремими долями, життєвими обставинами. В усіх є своя мотивація, особиста історія. Про кожну, напевне, можна писати книгу. Хтось із жінок вважає за свій обов’язок – іти та відстоювати територіальну цілісність. Ну, напевне, відчувають в собі силу це робити. Хтось йде за своїм чоловіком, хтось хоче кар’єру робити, хтось обрав «війну» як свою професію. Комусь хочеться «екшену», а хтось мріє зустріти там свого майбутнього чоловіка, я це не заперечую і не вважаю це чимось встидливим. – Чи справді відчувається якась дискримінація жінок на фронті? Ви особисто це відчували? На війні робили те ж, що і чоловіки, чи у вас були інші обов’язки у зв’язку із статтю? – Звичайно! Правий сектор – ми взагалі традиційних цінностей. Чомусь завжди всі вважають, що гендерна рівність – це круто. Ну, насправді, мені круто, коли це гендерна нерівність. Тому, що я жінка. В мене є свої особливості організму, психіки, мислення. Аналогічно можу сказати і про чоловіків. Якщо намагатися кричати про рівність, то ми втратимо ефективність. Щоб було зрозуміліше: хтось хворобливий астенік за тілобудовою, а хтось субатлентичної тілобудови від народження. Рівні? Рівні. Втім, якщо дати їм мішки погрузити, то астенік не зможе це зробити так, як це зробить атлет. Якщо ми поділимо кількість мішків порівну, то атлет зробить це за 10 хвилин і буде сидіти курити, а в цей час ми втратимо ще 3 години, коли будемо чекати, поки це зробить астенік, а потім повеземо його на швидкій, з підірваною спиною. Не буває від початку ніякої рівності, ми вже народилися нерівними. Ми різної тілобудови, в нас різне здоров’я. Хтось вродливий, хтось – ні. Хтось сильний, а хтось – слабкий. Все. І якщо ми ще й жінка і чоловік, то це колосальна різниця. Тому, я взагалі не розумію тих жінок, які кричать, що на війні повинна бути гендерна рівність і все решта. Мені здається, супер, коли нерівність. Ми, жінки, там відчуваємо себе щасливими, бо вони якраз не забувають, що ми – жінки. Ми не втрачаємо своєї особливості. Ну я що, здуріла, тягати ті цинки, які важать по 40 кілограмів? Якщо легше це зробити хлопцю, який важить 120 кг. І навпаки – я можу виконати інші задачі: здолати більшу відстань, бути швидкою під час евакуації, можу бути непомітною. Тобто, є якісь плюси, є мінуси у фізичних можливостей. Треба використовувати це раціонально, щоб була ефективна робота. Я вважаю, що неправильно позбавляти жінок їхньої жіночності, позбавляти відчуття того, що вони жінки. Це ключ до нещастя. Ну, це вже філософський простір. Як на мене, треба жінкам залишатися жінками, а чоловікам чоловіками. Війна, в цьому плані, не відрізняється від цивільного життя. Є розподіл обов’язків. Я проти стереотипності в цьому плані. Я вважаю неправильним розподіл, як за пострадянською системою. Наприклад, я не вважаю, що серед медиків мають бути жінки всі. Навпаки, більше повинно бути чоловіків. Бо це війна, це медики-евакуатори. Тобто, вони не просто прийшли в палату, тиск поміряли. Це витягування з поля бою, тут треба мати дужу силу. Жінки-медики в даному випадку себе не виправдають настільки добре. Проте, вони прекрасно можуть бути психологами військовими, польовими. У нас в ДУК, наприклад, у кожному підрозділі є свій «таємний» психолог. Бійці особливо і не знають, хто психолог і чи є він взагалі в них, але він є. В бойових умовах такі психологи часто допомагають. Терміново і зараз. Журналісти часто питають, що найбільше турбує на фронті бійців. Коли я відповідаю, вони думають, я брешу. Та насправді, перше, що найбільше травмує бійців на передовій – це родини в тилу. Доводять до істерик на фронті ті, хто залишився: мами, дружини, діти, причому навіть ненавмисно. Тому що, коли він на передовій, воює, а тим часом у нього хворіє дитина або дружина іншого шукає – це «вибиває». Вони і покинути побратимів не можуть, і туди не можуть поїхати, там щось вирішити. Виходить така ситуація, що вони самі себе з’їдають, і це найбільше підламує їх. До того ж, найбільше підламує – повернення додому, зміна психологічного клімату. Коли їхнє очікування не справджується. Коли людині рік часу війни повторювати: «Нічо, вернешся додому, героєм зустрінуть». А він приїжджає – цього нема. Ну, це в ЗСУ, в «дуківців» цього немає. Але це вибиває. Вибиває непотрібність своїй державі, те, що вони не можуть реалізуватися. Але я вбачаю в цьому неправильну стратегію роботи. От, Міністерство ветеранів, вони зараз говорять про те, що нам потрібно соціалізовувати ветеранів. Та не потрібно нам нікого соціалізовувати! Нам потрібно просто побудувати нормальну систему управління державою і дати нормальні можливості для бізнесу. І вони, вірите, самі соціалізуються. Держава буде тоді, коли людина буде знати, що вона вернулася з війни без ніг, без рук, і отримала без проблем пільги, протези, лікування, житлову площу. Держава буде тоді, коли я захочу займатися бізнесом, без проблем за день оформлю документи на цей бізнес і почну ним уже займатися. Держава – це сукупність апаратів, які працюють, взаємодіють і дають якісь результати. Держава – це не територіальна цілісність, бо це – країна. – На початку ви сказали про те, що вас намагалися «підкупити». Чи зверталися до вас з адекватними пропозиціями про фінансування? – А у нас в Україні є такі організації? Ви ж розумієте, що у світі грошей просто не буває. Я скажу більше, навіть якщо ви заглянете зараз собі в душу, ви знайдете не надто приємні відповіді. Наприклад, боєць захворів, поранений, збираємо кошти на допомогу. Ви скидаєте гроші. Навіщо ви це робите? – Ну, у моєму випадку – я вірю в карму. Робиш добро – воно повернеться. – Ну от. Це у ваших інтересах. Тобто, у кожного є свій інтерес. Він може бути абстрактним, може бути матеріальним, але це, все одно, інтерес. Хтось отримує задоволення від того, що себе хвалить. Комусь потрібно собі довести, що він не чмо. Треба просто говорити собі правду. – Який ваш девіз по житті як жінки-воїна? – Роби, що мусиш, а буде, що буде. Під час нашої розмови Дана наголошує: «Не називайте нас військовими, ми – добровольці. Ми не мобілізовувалися, нас не призивали. Це наш плюс, в порівнянні з військовослужбовцями, тому що у нас в житті є альтернатива. Ми прекрасно розуміємо, куди ми їдемо. Ми не відчуваємо себе рабами, ми не зв’язані контрактами. Перемога –​ наша найбільша мотивація. Ми ще й розуміємо, що в той момент, коли ми перестанемо бути корисними на фронті, ми повернемося додому, до своїх справ». Донбас.Реалії – проєкт для Донбасу та про Донбас по обидва боки лінії розмежування. З 2014 року ми створюємо та добуваємо унікальний контент – ексклюзиви з окупованих міст і лінії фронту, відео й фото, мультимедійні репортажі, розслідування, радіо та телепрограми. У соцмережах: – Facebook – Telegram – Instagram – Twitter – Телепроєкт Донбас Реалії на YouTube – Радіо Донбас Реалії на YouTube"
"2020-11-20","https://www.radiosvoboda.org/a/velikiy-gerb-konkurs-reakciy-memy/30960658.html","Чому там лев із статевим органом, такий козак та архистратиг Михаїл у шкарпетках?","Найкращий ескіз Великого герба, який обрали спеціальною комісією, не викликав масового захвату в українців. Скоріше навпаки – критика, жарти і меми посипалися після того, як міністр культури Олександр Ткаченко показав цей ескіз переможця. Чим він не сподобався суспільству і які є аргументи на його захист, розповідаємо далі. Фахівці з геральдики, історії, юриспруденції і мистецтвознавства обирали найкращий ескіз зі 112 робіт, повідомив міністр культури Олександр Ткаченко. «Першу премію отримав проєкт Олексія Кохана. Ескіз-переможець містить обов’язкові елементи для великого Державного герба, зокрема: герб Війська Запорізького, воїна-козака, лицаря з мушкетом і знак Княжої держави Володимира Великого, тобто малий Державний герб», – повідомив він. Ескіз Великого герба швидко почав отримувати реакції користувачів. «Укрпошта» найшвидше відреагувала власним креативом: на офіційній сторінці головне фото ненадовго замінили на адаптований власний великий герб. З’явилися і меми на тему представленої роботи переможця. «Спершу «шльопками» по незалежності. А тепер таке», – написав ексочільник Інституту національної пам’яті України, а тепер депутат від «Європейської солідарності» Володимир В’ятрович. Якщо ж говорити про критику, то її багато. Варіант такого великого герба називають несучасним, громіздким, критикують зображення козака, наявність статевого означення у лева, шкарпетки архистратига Михаїла, наявність самого архистратига Михаїла і взагалі необхідність створювати великий герб. Далі розберемося по порядку. На цю тему Радіо Свобода раніше опублікувало матеріал: «Тризуб виконує свою роль на 200, на 300, на 1000%»: Чому Верховна Рада хоче Великого Герба України? Існують різні думки щодо цього питання, втім, у чинному тексті Конституції є положення щодо Великого герба. І тут критики питають: а чи це єдина стаття Конституції, яка наразі не виконується? За 29 років незалежності були спроби обрати Великий герб і навіть не раз проводили конкурси, але цей процес не знайшов логічного завершення. Ось один із фаворитів минулих конкурсів: «Намалювати такий герб із неймовірною кількістю дрібних деталей, а потім використовувати цю громіздку геральдичну композицію на печатках чи документах – страшенно складно, а часом – просто незручно. Тому Великий герб спрощували, створювали на його основі середній і малий герби задля зручності. І у мене виникає питання: навіщо ми, маючи геніальний у простоті, лаконічний символ, намагаємося його перетворити на такий, що менш зручний у використанні?!» – пише історик і журналіст Олександр Зінченко. Він послідовно виступає за те, що Малий герб – Тризуб, має стати і Великим гербом України. Не погоджується із такою думкою молодший науковий співробітник сектору генеалогічних та геральдичних досліджень Інституту історії НАН України Олександр Алфьоров. Він переконаний: Великий герб Україні потрібен і має бути, або доповнювати Малий герб і демонструвати історичну тяглість країни. До того ж його наявність не означає, що він буде на печатках і паспортах: там так і залишиться Тризуб, пояснює Алфьоров в коментарі Радіо Свобода. «Є така думка, і серед геральдистів в тому числі, що Тризуб – це наш унікальний символ, який не потребує додаткових зображень. Але ці люди насправді помиляються, бо всі фігури, які є за щитом, в якому тризуб, вони не є гербом. Вони є позащитові фігури, тобто такі, що оздоблюють щит і всю композицію. Гербом України залишається тризуб. Якщо Великий герб приймається, то він буде на урочистих документах, пов’язаними із якимись там нагородами і грамотами. Але ні на номерах машин, ні на бланках адміністрацій, ні на паспорті цей герб не буде поставлений. Всі плутають. Всі думають, що був Тризуб, а тепер буде такий герб – це неправда, це маніпуляція», – пояснює геральдист Олександр Алфьоров. Те, що Великий герб має лише церемоніальне застосування, підтвердив і голова журі, голова Українського геральдичного товариства і співавтор Малого державного герба України Андрій Гречило під час пресконференції. «Я думала, що це прикол. Правда. Бо таке не може бути реальністю. Таке стало архаїзмом ще 100 років тому. Автору виплатять 100 тисяч гривень. То хай би вже платили, але таке зображення варто надійно сховати. Ну трешняк же. А хто члени комісії, хто таке схвалив? Оцього дивного козака? Лева-мальчіка? Архангела Михайла (я правильно зрозуміла) у жіночих шкарпетках і з якимось ятаганом? Якийсь лютий мікс», – пише блогерка Зоя Казанжи. Елементи, які здивували та розсмішили українців, інколи мають своє пояснення. «Із геральдичної точки зору лев має бути з червоними пазурами, такі правила геральдики. Якщо це лев, то він повинен мати статеву ознаку, і це теж правило геральдики. Якщо це левиця, то вона інакше малюється. Якщо це герб «Королівства Русі», наш, то він має бути таким, який є зараз на ескізі», – пояснює Олександр Алфьоров. Наявність козака із мушкетом він пояснює тим, що була така держава, як Військо Запорізьке, вона ж Гетьманщина. До того ж зображення козака є обов’язковим за Конституцією. «Це герб нашої держави із 16-го сторіччя, як він був наданий козакам, до кінця 18-го сторіччя, в часи 1918 року», – пояснює Алфьоров. Усі фігури навколо щита демонструють історичну тяглість держави: що було Королівство Русі, після цього іншим спадкоємцем держави став козак із мушкетом і архистратиг Михаїл – архангел, головнокомандувач небесних воїнів, це патрон українського воїнства, відомий іще з 11-го сторіччя, пояснює геральдист. Журі висловило авторові дві рекомендації щодо змін у ескізі. Перша стосується нижньої частини. «Тримачі стоять на синьо-блакитній стрічці. У геральдиці таке буває, але в нашому суспільстві, особливо після початку війни на сході і подій у Криму … усі знають, все починалося зі знищення української символіки і топтання її ногами. Тому люди справедливо гостро на це реагують», – зазначив голова журі, голова Українського геральдичного товариства і співавтор Малого Державного Герба України Андрій Гречило. Друге зауваження стосується зображення козака, зокрема його одягу. Олександр Алфьоров пропонує виправити більше елементів, в тому числі і козака: Ексміністр Дмитро Дубілет увійшов у команду, ескіз якої зайняв третє місце і отримає нагороду. Другу премію члени журі вирішили не вручати. Дмитро Дубілет висловився з приводу результатів конкурсу так: він вважає, що в світській державі не має бути релігійних символів на державному гербі – це коментар із приводу архангела на ескізі-переможці. Також він розкрив кілька представлених робіт, які відрізняються у підходах. Зокрема, в ескізах зашифрували бінарний код із нулів та одиниць, який означає UA. «Це символізує сучасність України, схильність до цифрового розвитку, ІТ-індустрію (у всіх проєктах на гербі представлена лише аграрна індустрія). Цей шифр не видно, якщо цього не знати. Але це був би дуже оригінальний хід, про який би написала вся світова преса», – переконаний Дмитро Дубілет. А ще в одному з варіантів ескіз містив жіночий образ: дівчину із книгою і гілкою оливи. «Книга символізує знання, олива – мир. І в цілому, цей образ доповнював би козака з рушницею (який, нагадаю, є обов’язковим за Конституцією», – вважає Дубілет. Ми запитали в геральдиста Олександра Алфьорова, чи можливі якісь жіночі образи в українській геральдиці, але відповідь невтішна для гендерної рівності. «Ми говоримо про два герби, як і інші з’являються, це руський лев і козак із мушкетом. Це історичні герби, які були. А з приводу жіночої якоїсь складової… Можна було б поставити левицю, але в нас її історично не було. Можна було б поставити Богородицю, але це сприйняли б негативно атеїсти або представники іншої релігії», – пояснює Олександр Алфьоров. Щоб Великий герб України став офіційно затвердженим, за це мають проголосувати не менше ніж 300 депутатів Верховної Ради, щоб внести зміни в Конституцію. Наразі після конкурсу Міністерство юстиції має підготувати законопроєкт із цього приводу. 25 серпня Верховна Рада доручила уряду провести конкурс на найкращий ескіз великого Державного герба України. Наразі затверджено лише малий герб України – Тризуб. Чинна нині стаття 20 Конституції України 1996 року визначає: «Великий Державний Герб України встановлюється з урахуванням малого Державного Герба України та герба Війська Запорізького законом, що приймається не менш як двома третинами від конституційного складу Верховної Ради України. Головним елементом великого Державного Герба України є Знак Княжої Держави Володимира Великого (малий Державний Герб України)». НА ЦЮ Ж ТЕМУ: Журналіст Українського бюро Радіо Свобода з 2015 року. До команди приєналася як переможниця Регіональної стипендії Радіо Свобода/Радіо Вільна Європа. Після завершення стипендії залишилася працювати в редакції кореспондентом. Автор і ведуча серії радійних програм «Свобода в деталях», яка виходила на частотах Радіо НВ. Ведуча і журналіст програми «Ньюзрум», автор серії програм «Коротка пам'ять», які виходять на Ютуб-каналі Радіо Свобода Україна. В журналістиці працює з 2009 року. Починала свій шлях з роботи на комунальному телебаченні міста Южного Одеської області."
"2020-11-20","https://www.radiosvoboda.org/a/news-oleksandr-saenko/30960204.html","Колишній міністр відкидає звинувачення в плагіаті в його дисертації","Колишній міністр Кабінету міністрів Олександр Саєнко у коментарі Радіо Свобода заперечив звинувачення в плагіаті, який виявили в його дисертації на здобуття наукового ступеня кандидата юридичних наук. Тема роботи – «Конституційно-правове забезпечення реалізації принципу гендерної рівності в Україні в світлі зарубіжного досвіду». «Я вважаю, що плагіату там точно немає. Я можу це довести, надати всі необхідні аргументи з відповідними посиланнями й роз’ясненнями. Я завжди готовий до діалогу. Я детально візьму дисертацію, проаналізую кожне зауваження, я підготую по кожному зауваженню свою аргументовану позицію, чому це не відповідає дійсності», – сказав Саєнко Радіо Свобода. Коментуючи звинувачення в плагіаті, міністр пояснив, що, наприклад, є частина тексту на три абзаци. Посилання стоїть наприкінці останнього абзацу, «а вони пишуть, наприклад, що після першого абзацу немає». «Так я можу пояснити по кожній частині, тому що ми одне посилання розбиваємо на кілька частин», – додав Саєнко. Він запевнив, що не має намірів використовувати науковий ступінь для отримання посад. «Я не перебуваю на жодній посаді, тому це винятково моя наукова діяльність. У мене немає жодних бажань якось використовувати мій науковий ступінь для отримання якихось посад. Я зараз не є публічною особою. У мене немає жодних мотивів», – наголосив Саєнко. Дослідження академічного плагіату, який, ймовірно, зустрічається на сторінках дисертації Олександра Саєнка, підготувала доктор філософських наук Тетяна Пархоменко. Під час співпраці з ГО «Центр академічної етики та досконалості в освіті «Eтос» вона аналізує наукові доробки політиків та чиновників на предмет академічного плагіату. За результатами роботи, Пархоменко виявила в роботі Саєнка масив запозичених чи скопійованих із інших робіт фрагментів тексту на 52 сторінки порівняльної таблиці. У коментарі Радіо Свобода вона наголосила, що не користується програмами для виявлення плагіату й перевірку здійснювала вручну. За її словами, перевірка була вибірковою з усіх розділів, включно зі вступом, висновками та анотацією. У кожній з цих частин тексту були виявлені фрагменти, які можуть бути кваліфіковані як академічний плагіат. «Там можна ще продовжувати перевірку. Навскидку, тобто дуже приблизно, думаю, що десь до 20 відсотків може бути плагіату. Але перевірка не є повною. Ці відсотки визначені дуже приблизно», – наголосила Пархоменко в розмові з Радіо Свобода. «Там значно більше фальсифікацій. Фальсифікаціями усіяна вся дисертація. Людина не тільки плагіатила, а вона ще свідомо підмінювала джерела, які нібито використовувала при написанні дисертації. Є взагалі там курйозні, кумедні випадки, коли людина посилається нібито на першоджерело, яким є юридичний документ, а, судячи з того, що там написано, вона цей юридичний документ не читала», – додала науковець. За її словами, для Саєнка як для заслуженого юриста України такі речі є «неприпустимими». У коментарі Радіо Свобода вона наголосила, що важливо виявляти плагіат в наукових роботах якомога швидше після захисту, щоб зупинити присудження наукового ступеня «академічно недоброчесним особам». «Олександр Саєнко захистився 20 жовтня. Тепер присудження наукового ступеню має затвердити атестаційна комісія МОН. Для того, аби не відбулось затвердження цього ступеня, ми, виявивши цей плагіат, а він чималий, звертаємось до медіа по допомогу. У 2016 році міністром [освіти Лілією] Гриневич і урядом [Володимира] Гройсмана було скасовано пункт про позбавлення наукових ступенів за академічний плагіат, в тому числі, щодо вже присуджених ступенів. Наразі є єдина можливість зупинити процес присудження наукових ступенів тим, хто нещодавно захистився», – зауважила Пархоменко. Вона стверджує, що Саєнко під час роботи на посаді міністра голосував за скасування пункту, який передбачав безстроковий термін для позбавлення наукових ступенів за плагіат. Науковець переконана, що наразі в Україні «повністю паралізована будь-яка можливість застосувати хоч якісь заходи до плагіаторів». Пархоменко не вперше виявляє ймовірний плагіат у дисертаціях посадовців і інших публічних осіб. Вона заявляла про некоректні запозичення, які виявляла в працях колишнього прем’єра Арсенія Яценюка та дружини колишнього віцепрем’єра В’ячеслава Кириленка. Центр академічної етики та досконалості в освіті «Етос» було створено в 2019 році, він є членом Української асоціації досконалості та якості. Центр «Етос» прагне підтримувати академічні свободи та утверджувати етичні засади в системі освіти та науки країни, сприяти поширенню цінностей доброчесності і сприяти реалізації заходів із забезпечення якості освіти та наукових досліджень."
"2020-10-15","https://www.radiosvoboda.org/a/zhinocha-sprava-alla-kvach/30894062.html","#ЖіночаСправа: мер Заліщиків Алла Квач – про спільне між політикою й стоматологією","#ЖіночаСправа – проєкт до прийдешніх місцевих виборів, в якому ми розповідали про жінок, що будують політичну кар’єру в своїх громадах. Героїня нашого останнього матеріалу – міська голова Заліщиків Алла Квач, яка після загибелі сина на війні змінила стоматологію на політику. Вона розповіла Радіо Свобода, як дізналася про власне рішення йти в мери від людей, про опір громади будівництву каскадів ГЕС на Дністрі, та що було найважчим для неї за ці п’ять років. Алла Квач – голова невеликого, але відомого міста. На початку 20 століття, у складі Польщі, Заліщики були відомим кліматичним курортом, і міська голова зробила відновлення його туристичного потенціалу одним із пріоритетів своєї роботи. Але змінити стоматологічний кабінет на будівлю міської ради її змусила особиста втрата. Син Алли Квач Орест загинув у 2014 році в Луганській області на російсько-українській війни. Квач підтверджує, що йти в політику вирішила після смерті сина – до того, каже «була звичайною мамою, працювала». Але ще до того, як ухвалила остаточне рішення, почула про нього від пацієнта чоловіка (Арсен Квач працює в Заліщицькій лікарні рентгенологом). «Сиділа в кабінеті, приймала пацієнтів. Пацієнт мого чоловіка викликав мене поговорити надвір. Я вийшла, він мені сказав: «Ви йдете в мери». Так стверджувально. Я здивувалася і розсміялася, кажу, я ще не знаю, що йду в мери. А він каже: «Люди говорять, що ви йдете в мери», – переповідає вона. Але потім стоматологиня почула від співрозмовника те, що підштовхнуло її до остаточного рішення: що нібито майбутні опоненти на виборах за загрозу її не вважають: «Представник нашого місцевого політичного бомонду на зауваження, що Квачиха йде в мери, сказав, що «це нам не конкурент». Я пішла на вибори і виграла». На виборах Квач отримала понад 42% голосів громади, хоча не мала попереднього політичного досвіду і йшла самовисуванкою. «Я спілкувалася з людьми, ходила по різних організаціях, статті в газету були. Воно якось так тоді на одному диханні пішло. Можливо, то вже просто призабулося зараз і отак здається, що було легко. Але на той час воно було досить так... та як кожні вибори. Це певна така передвиборча гонка», – згадує жінка. На питання, чи щось зі стоматологічного досвіду допомогло в роботі, Квач проводить паралель: мовляв, вирішувати проблеми в місті – все одно що лікувати запущені зуби. «Коли береш «убитий» рот, ротову порожнину, на виході має бути повне здоров’я, повністю. І починаєш так, як вчили в медінституті – з видалення коренів, потім зняття каменю, потім лікування всіх зубів, які підлягають лікуванню, і потім аж протезування, це вже кінцевий етап. Не так як деколи починають, не давши людині здоров’я, як то кажуть, «пиляти зуби». Я звикла: повністю відновлюємо, даємо людині здоров’я, а потім вставляємо те, що бракує. Воно має певні етапи. Ну і санація ротової порожнини – це те саме, що санація міста. Це просто маленький об’єкт, а місто – це великий об’єкт», – порівнює вона. Квач говорить про зміни у власному місті охоче, навіть захоплено: на вулицях з’явилося освітлення, закупили нову техніку для комунальних працівників, встановили відеокамери та нові автобусні зупинки з антивандальним склом, асфальтували дороги, організували вивезення та сортування сміття. Окремо вона згадує туризм. «Розпочали оцю туристичну галузь, «двигнули». Коли я в 2016 році говорила про туризм, то з мене просто відкрито сміялися: не має чим зайнятися, про туризм. Але, маючи такі традиції, коли наше місто називали Дністровською Рів’єрою, Подільською Рів’єрою, коли наше місто називають перлиною Дністровського каньйону – значить, воно так є і до цього треба йти. Власне, зробили один маленький крок, другий, третій», – розповідає міська голова. No media source currently available Серед цих кроків: запуск екскурсій та сплавів Дністром на катамарані, встановлення туристичної навігації та інформаційних щитів за сприяння Британської ради, відновлення Верхнього та Нижнього парків. Також місто розчистило та відновило роботу Сонячного та Тінистого пляжів – останній, каже міська голова, був особливо популярний влітку цього року, коли через коронавірусну пандемію мешканці інших регіонів поїхали до Заліщиків, а не закордон. При цьому вся інфраструктура Тінистого пляжу – пересувна. Цей берег затоплює під час повеней, тому лавки, зони барбекю, кабінки для перевдягання прибирають перед повінню. Квач особливо втішено розповідає про відкриття громадського простору «Вулик», ідею якого запозичила у Львові. «Почалося все у 2018 році з того, що до нас приїхав БУР (волонтерська організація «Будуємо Україну разом» – ред.), за сприяння громадської організації «Півострів змін». Пізніше, минулого року, ми розширили цей проєкт і зробили дуже зручний простір, де ми запровадили зараз Академію срібного віку. Це для тих людей, кому за 50, тому що зараз постає проблема самотності старших людей. Діти виростають, одружуються, їдуть у пошуках кращої долі за кордон, батьки лишаються самотніми. Для того, щоб люди могли зібратися, спілкуватися, розповідати про якісь свої проблеми, мрії, бажання, для того ми запровадили оцю Академію срібного віку». Також на базі «Вулика» працює «МАМ-центр», який об’єднує молодих жінок. Квач пояснює його створення зокрема й потребами молодих матерів. «Тати заробляють гроші, а мама цілий день сидить вдома, зайнята цією невидимою жіночою роботою: попрати, зварити їсти, помити посуд, знову варити їсти, помити, вкласти спати, нянчити, бавити дітей. І цієї роботи не видно. Увечері чоловік приходить, каже: а що ти робила цілий день? Ясно, що жінкам хочеться десь поспілкуватися з такими самими, як вони, мамами, для того в нас у Вулику є басейн із кульками, спеціальний конструктор. Молоді мами можуть зібратися, всістися за зручні дивани, заварити собі каву, чай із якимось печивом, поговорити про свої жіночі проблеми у той час, як діти перевертають «Вулик» догори дриґом», – тішиться вона. Додає, що хоче відкрити такий же центр і для батьків. Ще одна втілена мрія Квач – відновлення місцевих виноградників. Вона розповідає, що заліщанські винороби до Першої світової війни займали призові місця у Львові та Відні, однак під час війни російські імперські казаки винищили винограники – «ментальність орди», коментує вона. «Сьогодні у Верхньому парку в нас є така показово-дослідна ділянка, де посаджені винні сорти винограду. І я мрію пити вино з цього виноградника на майбутньому святі «Винобрання», яке також було на теренах нашого краю перед Другою світовою війною». За словами Квач, вона не заглиблювалася у питання рівності статей, доки не прийшла в політику. Погоджується з припущенням, що в маленьких містах політикині стикаються навіть із сильнішими упередженнями, ніж у столиці. З її слів, вона спершу відчула їх на собі, а вже потім, завдяки тренінгам профільних організацій, дізналася, що це і є сексизм. No media source currently available «Я раніше не заглиблювалася в це поняття, мене воно мало турбувало, думала, що сексизм – це коли якийсь начальник пристає до молоденької секретарки. Виявилося, що сексизм – це про гендерну рівність. Так от у нас чоловіки вважають, що от, вона не зможе. Як тільки б мені хтось сказав, що я не зможу, аби тільки сказав – то я одразу постановляю собі, що я це зроблю. В мене воно буде. Це мене, знаєте, запалює», – сміється міська голова. Вона каже – вже на посаді довелося вчитися бути дипломатичною і шукати компроміси. Навчитися гнучкого підходу, пошуку обхідних шляхів для досягнення цілі, за словами Квач, було за ці п’ять років науважчим. Але навіть дипломатія не завжди допомагає, тож варто вміти відповісти. «Має бути удар у відповідь. Я на початках старалася якось так толерантно, підставляти другу щоку, десь так із Біблії, чи як мій дід казав: «Ліпше з мудрим загубити, як із дурним знайти». Старалася поступитися, щоб не було якихось таких інцидентів. А потім дивлюся – йолки-палки, а рібята щось нагліють!». Одним із «випробувань на міцність» стало протистояння Заліщанської громади з «Укргідроенерго». У 2016 році стало відомо про намір побудувати на Верхньому Дністрі шість каскадів Дністровської гідроелектростанції. Проти ініціативи виступили як місцеві жителі, так і екологи. Розробка техніко-економічного обґрунтування робіт від «Укргідропроекту» коштувала 155 мільйонів гривень. Згідно з документом, переповідає Квач, унікальні рослини та тварин з місцевості, яку мали затопити, планувалося перемістити деінде. Читайте також: Місцеві вибори на Закарпатті: ОПЗЖ може забезпечити русинських сепаратистів, але не русинських студентів «Ви розумієте, ці рослини ростуть тільки на цих дністровських схилах, бо наскельно-степова автентична рослинність. А ті звірі теж там тільки мешкають, хто ж їх буде по цих скелях виловлювати? Це якісь такі дозвільні документи... ну я навіть не знаю, як це назвати. Тобто вони 155 мільйонів гривень витратили на це ТЕО», – обурена міська голова. Європейський банк реконструкції та розвитку, додає жінка, пропонував 1,1 мільярда євро кредиту для розвитку зеленої електроенергії, однак ці гроші чомусь мали піти тільки на гідроенергетику. «Так от у нас не знайшлося ні вітряків, ні сонячних батарей, тільки ось це каскад ГЕС. Ось там можна розрити то все і лишити. І потім ні грошей, ні гідроелектростанції, тільки одна шкода природі. Це їм не вдалося, бо я за це стояла конкретно. Це моя батьківщина, мій син віддав життя за цю малу батьківщину, і я це не дозволю», – твердо каже вона. No media source currently available За словами Алли Квач, вона з чоловіком та волонтерами об’їхали всі села на Дністрі в своєму районі, де виступали біля церков по неділях, пояснюючи, в чому небезпека спорудження каскадів ГЕС. Зараз, за її словами, від ініціативи вдалося «відбитися». «Ми це змогли зробити за підтримки громади. Я сама виступала на сесії обласної ради, я двічі була на засіданні комітету з питань екології у Верховній Раді. Ми це відстояли. А на якій воно зараз стадії – подивимося, чи ще комусь захочеться 1 мільярду 100 мільйонів євро», – каже голова. Алла Квач входить до складу засованої в 2014 році «Української галицької партії». У 2019 році вона балотувалася до Верховної Ради від партії «Голос», заснованої іншим вихідцем із Західної України, Святославом Вакарчуком. Хоча Квач позитивно відгукується про «Голос», після програшу на парламентських виборах вона повернулася до своєї політичної сили. Каже, що поділяє принципи християнської демократії, на яких базується партія. «Я є глибоко віруючою людиною, не фанатично, бо фанатики – то всюди зле, це вже збочення трохи – але глибоко віруючою людиною. Як мій дід колись казав – без Бога ні до порогу. Я вважаю, що християнська демократія – це те, чого бракує українській політиці. Треба, щоб люди трошечки схаменулися», – міркує вона. Місцева політикиня ділиться ще однією ініціативою – підсвітити автодорожний міст, що веде до Заліщиків. Каже, що її надихнули зображення одного з мостів у Києві. «Єдине, що міст не наш, він належить службі автомобільних доріг у Чернівецькій області. Колись додзвонилася до вже колишнього, здається, заступника. Кажу – хочу таке зробити, він каже: «Що? Для наших людей таке робити?». Я кажу: слухайте, ну як, люди ніколи не будуть знати, що є щось краще, як ми цього не зробимо. Ну давайте нічого, будемо жити в хащах, без світла, в болоті, і не будемо знати, що щось є краще». Після цих виборів до складу Заліщицької міської громади увійде ще 28 сіл, каже Квач. Той, хто очолить цю громаду, муситиме взятися і за їхнє відновлення. «Я зараз їжджу з передчиборчою агітацією і бачу, наскільки це все запущено. Це знову треба буде починати з «санації ротової порожнини», знову з нуля. Мій чоловік каже: тебе тільки твоє болотце цікавить. Я кажу: так, мене цікавить моє болотце. Тобто мене цікавить оця моя мала батьківщина, ці околиці. А далі дасться чути». Якщо ж громада надасть перевагу іншому кандидату, жінка не планує припиняти громадську діяльність. Каже, що не впевнена, чи повернулася б у стоматологію – можливо, «буде завузько, в одній окремо взятій ротовій порожнині». Серед ще не втілених ініціатив називає соціальний бізнес – дитяче кафе в місцевому парку, комунальний хостел у вільному приміщенні, а також нові очисні споруди. Але для них вже потрібна державна підтримка – бюджет міста не потягне видатки. No media source currently available Жінці, на думку Алли Квач, не обов’язково йти в політику, але обов’язково шукати нішу, в якій можна реалізувати себе. «Взагалі я вважаю, що українські жінки можуть усе. Усе. І вдома чоловік буде доглянутий, діти будуть доглянуті, навчені, вбрані, як у нас кажуть, і зварено буде, і прибрано, і ще й політиці жінка реалізується. Можливо, десь там не все встигне, але все одно треба, щоб жінки не боялися, більше довіряли собі, і щоб рідні їх підтримували, і щоб вони йшли, щоб вони реалізували себе. Будь-де, хто де чується: хтось у політиці, хтось у громадській організації, в бізнесі. Але щоб вони йшли і творили, були креативними і реалізували себе», – наостанок радить голова Заліщиків. Інші матеріали проєкту #ЖіночаСправа:"
"2020-10-08","https://www.radiosvoboda.org/a/zhinocha-sprava-yulia-yeremenko/30881605.html","#ЖіночаСправа: «Я можу купити собі сукню, не торгуючи мандатом» – депутатка з Херсона Юлія Єременко","#ЖіночаСправа – проєкт Радіо Свобода в рамках висвітлення місцевих виборів 2020 року. Він присвячений жінкам, які будують кар’єру в місцевій політиці власних громад. Героїня цього матеріалу – депутатка Херсонської міської ради Юлія Єременко. В розмові з Радіо Свобода вона розповіла, чому зайнялася громадською діяльністю (і, як наслідок – політикою), що можна встигнути зробити за кілька місяців у раді та як їй пропонували обміняти посаду на сукню. У жовтні 2018 року Херсонська міська рада повідомила про смерть одного з депутатів, представника «Радикальної партії» Олександра Васильєва. За законом, його місце в раді мала зайняти наступна кандидатка за списком від партії – Юлія Єременко. Але на практиці все виявилося не так просто, і на момент розмови з Радіо Свободи Єременко обіймає свою посаду неповні чотири місяці. У 2014 році місцева підприємиця Юлія Єременко вирішила приєднатися до загону швидкого реагування Червоного Хреста. Вона розповідає, що її спонукало бажання навчитися надавати першу допомогу, особливо зважаючи на місце проживання – у східній області, що межує з анексованим Кримом. «Я вважала, що наша прикордонна область є небезпечною і мені хотілося брати участь у житті міста. Я бачила себе у діяльності Червоного Хреста як волонтерка, як людина, яка може надати першу допомогу, якщо якісь будуть небезпечні ситуації чи почнуться бойові дії в Херсонській області. І я хотіла мати знання, щоб навчити близьких людей, якомога більше людей надати собі першу медичну допомогу», – згадує вона. Тоді ж молода жінка познайомилася з місцевими активістами, деякі з них потім пішли в політику. Сама Єременко балотувалася від «Радикальної партії». Пояснює вибір політичної сили тим, що для неї принциповою була проукраїнська направленість, а також пропозицією від представника місцевого осередку партії. «Один із моїх знайомих брав активну участь у херсонському Майдані. Він на той час був в обласній організації, запропонував мені брати участь у виборах, я погодилася. Мені була небайдужа доля нашого міста, якщо я бачу, що зміни не відбуваються, наше місто є останнім за всіма показниками в рейтингу міст України не перший рік, вже п'ять років я це спостерігаю. Ця ситуація для мене небайдужа, тому що я тут народилася, я люблю це місто, в мене живуть тут мої діти, мені хотілося б, щоб у Херсоні було краще жити». Щодо принаймні деяких рейтингів депутатка не перебільшує: Херсон посів останнє місце в індексі конкурентоспроможності міст України за 2019/2020 роки, а також в останньому рейтингу комфортності міст від журналу «Фокус» (у 2013-му місто було на 26 сходинці з 50 очками). На виборах 2015 року до міської ради Херсона пройшли троє кандидатів від «Радикальної партії». Єременко, не потрапивши до органу самоврядування, продовжила займатися громадською діяльністю. Але в жовтні 2018 року помер один із чинних депутатів-«радикалів», 58-річний Олександр Васильєв. Єременко отримала повідомлення про те, що, як наступна за чергою кандидатка від партії, проходить до ради. За її словами, зі свого боку, вона виконала всі необхідні процедури: у належний термін написала заяву про згоду бути депутаткою та надала потрібні документи. Далі Херсонська міська рада мала повідомити територіальну виборчу комісію. Але тут щось пішло не так. «Територіальна комісія має право замінити (кандидата), ніщо їй не забороняє це робити, тобто це відбувається завжди таким чином. Але на той час мені запропонували відмовитися від депутатського мандату, одразу після того. Я не погодилася, тому що коли я йшла до виборців, до людей, розмовляла з ними, в мене не було на меті потім продаватися», – розповідає вона. Єременко не називає імені того, хто пропонував їй відмовитися від мандату, але зазначає, що це – один із наступних за чергою кандидатів у депутати від її партії, який отримав би мандат в разі її відмови. «Одна із зустрічей із наступним за черговістю кандидатом завершилася тим, що він мені запропонував відмовитися від мандату, взяти кошти і піти купити собі сукню. Вибачте, попри те, що я жінка, я виховую двох дітей сама, я в змозі купити собі сукню і ліпше нехай він собі купить мізки. В мене різка позиція з цього приводу, але це було дуже неприємно. Я, коли йшла на сесію, купила собі нову сукню, – згадує депутатка і після паузи додає: – Я маю змогу купити собі сукню, не торгуючи мандатом». Як повідомляли херсонські медіа, місцева виборча комісія та міська рада відмовляли Єременко в мандаті, посилаючись на відсутність потрібних документів, що сама жінка заперечувала. No media source currently available Справа дійшла до суду, потім – до апеляції. Зрештою в червні 2020 року Херсонська міська виборча комісія затвердила постанову про визнання Єременко депутаткою. «З того, що мені допомогло – напевно, підтримка моїх друзів, колег, різних громадських організацій, юридична підтримка, постійне заохочення і підбадьорювання… І депутати різних політичних партій, і різні громадські організації, абсолютно ніяк не пов'язані, ніяк зі мною не перетинаючись в громадській діяльності, в житті, але побачивши, що є якась несправедлива ситуація і людина чогось хоче, йдуть назустріч і допомагають. Це дивовижно, але дуже приємно», – каже новообрана депутатка. Єременко визнає, що кілька місяців – це недовгий період для депутатської роботи. Головним здобутком вона вважає формування команди, з якою може працювати. Також перераховує напрямки, які вважає для себе пріоритетними: відкритість роботи ради, звітування комунальних підприємств, благоустрій. «Міська рада упускає в тому, що вони не висвітлюють те позитивне, що роблять протягом цього часу. Дуже багато йде негативу з різних політичних партій, тобто це лише боротьба між політичними партіями або певними групами депутатів, які займаються суто політикою і зовсім не дбають про місто», – додає вона. Згадує, що на самому початку роботи довелося зіткнутися з конфліктом між учасниками бойових дій і перевізниками громадського транспорту. Міська влада тимчасово скасувала пільгові перевезення для пенсіонерів на початку карантину, а перевізники відмовилися безкоштовно возити всіх пільговиків, у тому числі – ветеранів. «На моє звернення в управління транспорту зібралися перевізники, я запросила учасників бойових дій, їхню активну частину, і ми провели бесіду, знайшли точки вирішення цієї ситуації. Вони між собою поспілкувалися, знайшли порозуміння». Крім того, Єременко, яка долучилася до своїх колег фактично перед виборами, розповідає, що її вразила низька відвідуваність у раді: «Приходять люди в сесійну залу, вони плачуть, просять про допомогу, там згорів дах у будинку чи поламалися ліфти і люди не можуть місяцями піднятися на дев'ятий поверх, а депутати не приходять на сесію, витягають картки, зривають сесії просто тому що в них сьогодні немає їх питань на сесії». До політичної та громадської діяльності жінка працювала бухгалтеркою і займалася підприємництвом. Вона каже, що цей досвід дав уявлення про умови роботи малих підприємців у місті та виклики, особливо – в кризові часи. Позаяк робота депутатів не оплачується, зараз Єременко працює в громадському секторі. Цього року вона також мала короткий досвід в журналістиці, але зауважує: суміщати роботу в медіа з політичною діяльністю не виходить навіть попри те, що її тексти були далекі від соціально-політичної тематики. Зате цей досвід, додає депутатка, показав їй брак незалежної журналістики, яка могла б висвітлювати бюджетні витрати в рідному місті. «У підприємницькому секторі я стикалася з ситуацією, що жінку не ставлять на керівні ролі. Жінку не так сприймають в політиці, як чоловіка. Є певні ознаки сексизму, на жаль, у нашій країні так відбувається. Дехто з жінок відповідає мені: що ти таке говориш, цього немає, це все природньо, так має відбуватися. Але ні, так не має відбуватися. Для мене абсолютно рівні жінки і чоловіки. Але це правда, жінки певною мірою повинні зробити втричі більше, ніж чоловіки, щоб досягти певного успіху», – вважає Єременко. Вона зізнається, що зробила такий висновок з власного досвіду, але не воліє вдаватися в деталі. Зараз депутатка, попри те, що пройшла від «Радикальної партії», формально є позафракційною. За її словами, вирішила не вступати до фракції, аби залишатися незалежною в голосуваннях у сесійній залі. Попри це, Єременко публічно підтримує як власну політичну силу, так і її лідера Олега Ляшка, який в кінці жовтня боротиметься за повернення до Верховної Ради від 208-го виборчого округу. Вона каже, що особисто не помічала за очільником своєї партії сексистської риторики, в якій його неодноразово звинувачували. Читайте також: Ексвіцеспікер, ексмер Маріуполя, дружина бізнес-партнера Портнова та напарниця Тищенка: хто хоче стати мером Києва? (частина 2) Наприклад, у 2017 році, відповідаючи на виступ парламентарки від «Батьківщини» Альони Шкрум, Ляшко звернув увагу на її вік і зовнішність, за що зазнав критики. А в 2018 році його звинуватила в сексизмі тодішня віцеголова Верховної Ради Ірина Геращенко, яку голова «Радикальної партії» назвав «віцеголовихою». «Він (Ляшко – ред.), на мою думку, дуже розумна і інтелігентна людина, і, якщо такі висловлювання були, я про них, наприклад, не чула. Може, я спеціально не шукала, але таких разючих сексистських висловлювань від Олега Валерійовича не чула», – каже Єременко. Для депутатки каденція по суті майже одразу перейшла в передвиборчий період з усіма його подробицями. У вересні активісти руху «Чесно», який моніторить діяльність політиків, заявили про випадок «солодкого гречкосійства» у Херсоні – роздачу кавунів одним із депутатів виборцям. І, хоча йшлося про іншого депутата, на місці подій, за даними руху, була і Юлія Єременко. На прохання прокоментувати цей інцидент вона згадує історію, що тягнеться вже два роки, з 2018-го – тоді в приміщенні міської ради побили журналістку Євгенію Вірлич, із якою Єременко знайома і публікувалася в одному локальному виданні «Кавун». Депутатка пояснює, що підтримує Вірлич і приходить на судові справи за її позовом проти нападниці. «Чоловік цієї жінки, яка є нападницею в цій кримінальній справі, знімав на відео мою присутність і спеціально передав це відео, щоб висвітлили таким чином те, що відбувалося. Я багато часу приділяю спілкуванню з тими політичними діячами, нашими депутатами, яким довіряю і бачу, що їхня діяльність направлена на розвиток роботи міста», – каже вона і додає, що опинилася на заході, бо приїхала на запрошення. Українські виборці чомусь більше схильні довіряти чоловікам-«міцним господарникам», констатує Єременко. Натомість жінкам доводиться стикатися з порадами куховарити навіть на політичних посадах. «Нещодавно було звернення до секретарки (Херсонської – ред.) міської ради: «Робиш добре пельмені, йди вари борщ». Попри своє ставлення до неї, я вважаю, що так не можна висловлюватися. Ну і в сесійній залі я постійно чую сексистські висловлювання. До чоловіків таких висловлювань немає. А до жінок – це стереотипні постійні якісь такі підкольчики… Напевно, якщо точково боротися саме з цією ситуацією, кожного дня доводити, що саме жінки будуть більше приділяти уваги вирішенню соціально важливих питань, то, може, ми поступово змінимо вже сталу думку херсонців чи в цілому українців, і вони звикнуть до того, що жінки розумні, як чоловіки, мають такі ж права», – припускає політикиня. No media source currently available В цьому контексті вона позитивно відгукується про гендерні квоти, висловлюючи думку, що вони можуть допомогти зацікавленим жінкам потрапити до партійних списків, а відтак – і в органи самоврядування. На питання про політичні амбіції Єременко відповідає, що сподівається на формування активної групи депутатів у Херсонській міській раді за результатами виборів. «Я не збираюся нікуди їхати з цього міста, для мене результатом моєї політичної роботи будуть якісні зміни. Якщо я не зможу потрапити в міську раду після цих виборів, буду через громадську діяльність намагатися впроваджувати ті самі зміни». Жінкам, які планують політичну кар’єру на місцевому рівні, Єременко радить «постійно навчатися» і підтримувати одна одну. «Дуже мало жінок знається на темі, скільки років жінки приділяють виборюванню кожного свого права: брати участь у виборах, працювати на роботі, особливо в деяких країнах не бути дискримінованими, стигматизованими. Століттями жінки виборюють свої права. Це потрібно розуміти і підтримувати жінок, котрі хочуть робити зміни і мають на це силу. Я вважаю, що жінок потрібно тільки підтримувати. Одна одну треба підтримувати. Бо чоловіки одне одного підтримують, а жінки – не завжди», – зауважує вона наостанок. Інші матеріали проєкту #ЖіночаСправа:"
"2020-10-07","https://www.radiosvoboda.org/a/news-zelensky-prince/30880796.html","«Перша аудієнція в членів королівської родини»: Зеленський зустрівся з герцогом і герцогинею Кембриджськими","Президент України Володимир Зеленський та перша леді Олена Зеленська зустрілися з герцогом та герцогинею Кембриджськими, принцом Вільямом та Кетрін. Це перша аудієнція президента України Володимира Зеленського у членів королівської родини. «Людські контакти завжди найважливіші для країн. Україна та Велика Британія розділяють бачення щодо багатьох питань», – сказав Зеленський. В Офісі президента заявили, що співрозмовники обмінялися думками з низки питань міжнародного порядку денного, зокрема щодо екологічних ініціатив, а також двосторонньої взаємодії з питань медичної реабілітації військовослужбовців, гендерної та соціальної рівності, протидії домашньому насильству. 7-8 жовтня Зеленський перебуває з офіційним візитом у Великій Британії."
"2020-10-07","https://www.radiosvoboda.org/a/shcho-zavazhaye-cholovikam-v-ukraini-braty-dekretnu-vidpustku/30880399.html","Що заважає батькам брати декретну відпустку і чим жертвують жінки, йдучи в декрет?","В Україні хочуть зрівняти права батьків на декретну відпустку. Відповідний законопроєкт зареєстрований у Верховній Раді. Згідно зі статистикою за 2017 рік, всього 3% декретних відпусток були оформлені на чоловіків. Експерти пояснюють небажання багатьох татусів йти в декрет стереотипом, що це «не чоловіча справа», а також економічним фактором – відпустка по догляду за дитиною в Україні не оплачується. Цю тему досліджував телеканал «Настоящее время», створений Радіо Свобода з участю «Голосу Америки». «Материнство давалося мені складно. Я не була готова пожертвувати кар’єрою заради дитини. Коли синові виповнилося пів року, ми почали вводити прикорм, тоді спільно з чоловіком ми ухвалили рішення, що вдома з дитиною залишиться він». Це історія киянки Юлії Кручак. Її чоловік залишився з сином, коли йому виповнилося шість місяців. «У 2015 році я почала розвивати бізнес у швейній індустрії. Мене запросили керуючою партнеркою в бренд жіночого одягу. Протягом трьох місяців я займалася операційною системою з тримісячним сином на руках. Паралельно я продовжувала свою діяльність і в благодійному фонді «АрТерапія», який очолювала. Також весь цей час я продовжувала здобувати другу вищу освіту. У нас було грудне вигодовування на вимогу, слінг, тому проблем не було, а коли настав момент розширюватися, мене запросили очолити бренд. Кілька місяців ми з чоловіком по черзі сиділи з дитиною, але така робота була неефективною», – розповідає Юлія. На той момент чоловік Юлії вчився в університеті на денній формі, а вечорами працював у місцевій компанії, яка займалася реставрацією фасадів. «У нас з самого початку були партнерські рівні відносини. Він бачив, як я страждаю від нереалізованості в декреті, тому навіть сам наполягав, щоб я розвивалася, як мені зручно. Він працював тоді за цивільно-правовим договором, тому просто написав заяву на звільнення, а на інститут довелося «забити». Пізніше він перевівся на заочне відділення», – розповідає Юлія. На запитання, як до такого рішення поставилися оточуючі, Юлія відповідає: «Ми не особливо ділимося внутрішньосімейними питаннями з іншими. Це наша сім’я, наш вибір і нам відверто все одно, хто там що говорить». «Декретна» – це побутова назва відпустки, яку вживаємо для стислості (нею ми користуємося і в цьому матеріалі – ред). Офіційно використовуються терміни «відпустка у зв'язку з вагітністю та пологами» і «відпустка по догляду за дитиною». В Україні жінці надається 70 днів оплачуваної відпустки до пологів і 56 – після пологів. Також передбачена відпустка по догляду за дитиною до трьох років, протягом яких зберігається робоче місце. Ця відпустка практично не оплачується. Є тільки так звана державна допомога – 41 тисяча 280 гривень (близько 1450 доларів), з яких 10 тисяч 320 гривень (близько 370 доларів) – це одноразова виплата, решта суми виплачується протягом трьох років по 860 гривень на місяць (30 доларів). У відпустку по догляду за дитиною може піти як жінка, так і чоловік. Однак, згідно з чинним законодавством, таке право батько може отримати тільки в тому випадку, якщо мати офіційно працевлаштована. Чоловік зобов’язаний надати довідку з місця роботи матері дитини. Якщо ж мати – приватний підприємець або офіційно не працює, це позбавляє батька можливості взяти декрет. Зрівняти право жінки і чоловіка на відпустку по догляду за дитиною повинен законопроєкт, який зараз розглядається у Верховній Раді. Він передбачає кілька серйозних змін законодавства: Встановити для батька і матері рівні права на отримання трирічної декретної відпустки по догляду за дитиною (чоловік зможе піти в декрет, навіть якщо жінка офіційно не працює); Встановити скорочений робочий день для батьків, які виховують дитину без матері, мають дитину віком до 14 років або дитину з інвалідністю (зараз таке право є тільки у жінок); Надавати чоловікам одноразову оплачувану двотижневу відпустку при народженні дитини; В Офісі президента кажуть, що ухвалення цього закону – перший крок до виконання зобов’язань України в рамках міжнародного «Партнерства Біарріц», яке передбачає встановлення рівних прав для жінок і чоловіків у всіх сферах життя. «Якщо порівнювати декрет і роботу, то на роботі набагато легше, навіть у дві зміни, навіть працювати ночами. А коли ти з дитиною, то не можна розслабитися ні на хвилину, у тебе немає обідньої перерви, вихідного або свят, не можна раніше піти або «схалтурити». Мати і батько – рівнозначні батьки. Не розумію, чому на пострадянському просторі прийнято зневажливо ставитися до декрету, мовляв, «нечоловіча справа». Але на ці речі починаєш дивитися по-іншому, тільки посидівши з дитиною», – зазначає журналіст Андрій Муравський, який пробув у декретній відпустці з маленькою дитиною більше ніж рік. «У 2010 році у нас народився Богдан, – розповідає Андрій, – буквально за півроку до народження дитини я звільнився з роботи за власним бажанням – почалися розбіжності з керівником. Дружина до виходу в декрет працювала великим начальником в найбільшому радіохолдингу України. Зі здоров’ям у сина були серйозні проблеми, тому перші пів року в нашій родині не працював ніхто – возили дитину на обстеження, аналізи та операції. Жили на раніше відкладені на покупку будинку гроші. Заощаджень вистачило на шість місяців», – розповідає Андрій Муравський. Потім у сім’ї постало питання – хто піде на роботу, а хто залишиться в декреті. «Бабусь-дідусів на той момент поруч не було, питання няні навіть не розглядалося – в той момент ми б дитину нікому не довірили. Було вирішено так: раз у дружини стабільний заробіток і висока зарплата, то на роботу вийде вона. Оскільки я в той час офіційної роботи не мав, оформляти декрет було не потрібно», – каже молодий батько. «Коли Богдану було майже сім місяців, він залишився вдома зі мною, – продовжує Андрій. – Я його годував, гуляв, міняв підгузки, розважав, познайомився з усіма матусями в окрузі, підтримував розмови про важливість щеплень, небезпеки раннього прикорму і марності кип’ятіння сосок . А коли Богдан захворів бронхітом, тиждень в лікарні з ним провів я, на нескінченний подив лікарів». Андрій каже, що десять років тому в своєму районі він був єдиним батьком в декреті: «Тоді це була не надто поширена практика. Друзі, знайомі, хресні ставилися до нашої ситуації з розумінням, мої батьки – не зовсім. В їхньому розумінні дитина повинна бути під маминою опікою». Один на один з дитиною Андрій провів рік і місяць: «Потім дружина благополучно пішла в другий декрет, у нас народилися двійнята, і з ними ми сиділи в будинку вже вдвох». Вадим Лавренюк у декретній відпустці пробув більше ніж рік. Він працював на той момент у Вищому адміністративному суді України і став у цій установі першим чоловіком, який пішов у декрет. «Спочатку на роботі до цього поставилися негативно, мовляв, ми так не можемо. Однак я сказав, що або йду в декретну відпустку, або звільнюся, оскільки ми так вирішили. Після мене ще двоє колег-чоловіків пішли в декретну відпустку. Крім цього, ще один мій товариш, який теж працював на держслужбі в іншій установі, розпитав у мене про це, йому ідея сподобалася, і він теж пішов у декрет», – розповідає Вадим. У декрет він вийшов у 2015 році, коли доньці виповнився рік і три місяці: «Дружині вже було фізично і емоційно складно. Думаю, що кожна мати скаже, що перший рік дуже важкий. І її робота теж зіграла роль. Оскільки, якщо рік пропущений, то це треба наздоганяти, щоб залишитися на плаву. Зараз всі говорять про гендерну рівність. Якщо чоловік може допомогти жінці, в даному випадку посидіти в декреті, то чому ні? Це краще, що може бути, коли ти проводиш час з дитиною». Родичі Вадима позитивно сприйняли його декретну відпустку: «Для чоловіка рішення піти в декрет – не з простих. Однак всі поважали це, оскільки розуміли, чим я жертвував, а також бачили, які це переваги для дитини. Якщо у дитини є тато і мама, то для неї добре рік побути з мамою, а потім рік – з татом. У неї з’являється сильний контакт із обома батьками. Провести цілий рік з дитиною – це щось неймовірне». «Часто чоловіки запитують у дружини: «А що ти робила вдома?» – продовжує Вадим. – Однак вся ця рутина з маленькою дитиною, коли постійно потрібно щось свіже приготувати, і навіть під час готування дитина повинна бути поруч, за нею потрібно дивитися, ти займаєшся з дитиною, ти переш, ти забираєш. І це все потрібно цінувати. На роботі є процес. Ти розумієш, що, відпрацювавши п'ять днів, у тебе буде п'ять днів відпочинку. А в декреті виходить, що цілодобово, щодня. І це набагато важче, ніж звичайна робота. Щоб це зрозуміти, чоловік повинен піти в декретну відпустку». Вадим вважає, що головна причина, чому так мало чоловіків погоджуються йти в декретну відпустку, – це страх: «У нас раніше не було поняття, що чоловік повинен йти в декрет, це новація. А для того, щоб новація перейшла в стадію використання, потрібен час. І тут в першу чергу зіграє роль те, як це буде інформаційно поширюватися. Потрібно більше пояснювати, розповідати людям про це. На першому місці стоїть фактор страху, а потім тільки економічний фактор. Чоловіки думають, чи впораюся я? Чи зможу? Впораєшся, зможеш, давай – вперед!» Більшість чоловіків в Україні вважає виховання дітей жіночою справою. Це показало соціологічне дослідження групи «Рейтинг». 83% опитаних погодилися з твердженням, що найважливіше завдання жінки – піклуватися про дім і сім’ю, а 75% погодилися, що найважливіше завдання чоловіка – заробляння грошей. Так само вважає і Роман: «Ми обидва працювали в банку. Я був начальником департаменту, а дружина – начальницею управління. Але ми вирішили, що в декрет піде дружина, щоб насолодитися цим процесом. Коли вона народила, їй весь час хотілося бути з дитиною, а тато заробляв гроші». Дружина Романа в декреті вже два роки. «Думаю, що в наступному році дочка вже зможе піти в садок, у дружини звільниться час, і вона займеться роботою, – каже він. – Однак вона не хоче повертатися в офіс, хоча у неї досвід роботи в банку 12 років. Їй цікаво зайнятися чимось більш творчим. Можливо, як приватний підприємець, щоб було більше вільного часу». Роман не розглядав можливість провести декретну відпустку на пару з дружиною, хоча розумів, що сидіти з маленькою дитиною непросто: «Це сильне нервове виснаження – сидіти цілими днями вдома з дитиною. Це можна збожеволіти». При цьому він погоджується, що в цьому плані українці мислять стереотипами: «У нас в банку одна з топ-менеджерів, дуже успішна жінка, народила і відразу ж вийшла на роботу. Колеги засуджували її за це. Вони говорили, мовляв, вона вискочила на роботу, замість того, щоб насолодитися радістю материнства». Для вчорашньої студентки Дарини «радість материнства» перетворилася на нервовий зрив. «Я незаплановано завагітніла. Оскільки я з дитинства не вірила в шлюб і боялася його, то не хотіла виходити заміж через вагітність. Я розуміла, що це накладає певні обов’язки. Батько дитини сказав, що буде допомагати. Я думала, він мав на увазі сидіти з дитиною стільки ж, скільки і я. Або мама допомагатиме. Я була впевнена, що точно не буду сидіти з дитиною цілодобово. Однак на практиці все вийшло зовсім інакше. Я залишилася сам на сам з дитиною». Дарина жила в Житомирі у власній квартирі, батько дитини – в Києві. До них він приїжджав тільки на вихідні. До Києва Дарина тоді переїхати не могла, оскільки чоловік жив зі своєю матір’ю в маленькій квартирі. «Я була дурна і вірила, що треба тільки частіше прикладати дитину до грудей, більше лежати, і тоді молока точно вистачить, треба терпіти біль під час годування, а суміш – це зло. Батько дитини і моя мати наполягали на грудному вигодовуванні. Це призвело до того, що я не могла залишити дитину навіть на годину, тому що без грудей вона починала кричати», – каже Дарина. «Коли дитині було шість місяців, я, нарешті, потрапила до ендокринолога, здала кров. У мене, виявляється, на тлі стресу прогресував аутоімунний тиреоїдит. У 21 разів вище від верхньої межі норми був гормон щитовидної залози, і антитіла зашкалювали. Потім я дізналася, що через це може бути мало молока. Раніше я дійти до лікаря просто не могла. З цим післяпологовим сидінням вдома моє здоров’я пішло в одне місце. Мені тоді запропонували інвалідність по ендокринології, але я була в такому стані, що не хотіла ще купу довідок збирати на інвалідність», – продовжує Дарина. Коли дитині виповнилося дев'ять місяців, хлопцеві Дарини дали гуртожиток в Києві, і вона з дитиною переїхала до нього: «Батько дочки міг з нею сидіти ввечері. Яке це було полегшення! Я могла читати і дивитися фільми. Почитати я виходила в коридор до ліфта, там менше чути крики». Дарина за освітою інженер, її спеціалізація – розробка комп'ютерних та інтелектуальних систем і мереж. Однак відразу після університету вона пішла в декрет і не працювала: «Я вже не вірю, що отримаю високооплачувану роботу. Я нічого вже не пам'ятаю, не можу сконцентруватися ні на чому. Мені потрібно вчитися концентруватися заново». «Після пережитого жодній жінці я б не побажала ні дня самій сидіти в декреті. Я б не хотіла, щоб жінки взагалі сиділи в декреті. Жодного дня. Вистачить вагітності і пологів. Це вже багато», – вважає Дарина. Доктор соціологічних наук, автор книги «Турбота як робота: материнство в фокусі соціології» Олена Стрельник вважає, що, крім стереотипу, що турбота про маленьку дитину – це обов'язок жінки, є більш важливий фактор – економічний. «В Україні відпустка по догляду за дитиною не оплачується, а якщо врахувати, що в більшості українських сімей чоловік заробляє більше, то для багатьох вигідніше, щоб жінка йшла в цю відпустку. Тому очікувати збільшення числа чоловіків в декреті без збільшення розміру допомоги не доводиться. Нехай би ця відпустка була не три роки, а менше, як в європейських країнах. Але, якби це оплачувалося, тоді можна було б очікувати, що її будуть брати більше чоловіків», – говорить вона. За словами Олени Стрельник, сьогодні розрив оплати праці між чоловіками і жінками в Україні становить 22 відсотки: «І ми не зможемо досягти збільшення зарплат в жіночих сферах зайнятості або збільшення кар’єрного росту без зміни гендерних ролей в українських сім’ях. Незважаючи на те, що жінки в Україні працюють на оплачуваних роботах, вони продовжують доглядати за дітьми. На певному етапі вони, на жаль, мають знижувати свої кар’єрні амбіції і рівень професійної активності, щоб приділяти час родині. Наслідком цього і стають більш низькі зарплати, а потім і пенсії». При цьому вона відзначає певну позитивну тенденцію в українському суспільстві: «Молодь менше наслідує гендерні стереотипи. Молодь більш гнучка, вона бачить в традиційних гендерних ролях обмеження самореалізації. Можна припустити, що зміни будуть. Наскільки вони будуть швидкими або повільними – це інше питання. Однак важливо, наскільки ці зміни будуть підтримані інституційними змінами». У Швеції 90 із 480 днів відпустки по догляду за дитиною зобов’язаний взяти батько, інакше вони не будуть зараховані, а сім’я отримає менше грошей. Решту часу батьки можуть поділити між собою на свій розсуд. У Норвегії обоє батьків можуть провести у відпустці по догляду за дитиною по 14 тижнів. Крім цього, у них є 18 тижнів оплачуваної декретної відпустки, які вони можуть поділити між собою. В Іспанії мати повинна провести з дитиною обов’язкові шість тижнів. Після цього батько може замінити її, провівши у відпустці до десяти тижнів. При цьому батькові виплачується 100% зарплати. Оригінал – на сайті телеканалу «Настоящее время», створеного Радіо Свобода з участю «Голосу Америки»"
"2020-10-01","https://www.radiosvoboda.org/a/zhinochasprava-olena-nizhelska/30867541.html","#ЖіночаСправа: Олена Ніжельська – про скасування виборів у Сєвєродонецьку, почуття небезпеки та поради «варити борщ»","#ЖіночаСправа – проєкт Радіо Свобода в рамках висвітлення місцевих виборів 2020 року. Він розповідає про жінок, які долучаються до роботи місцевого самоврядування і будують політичну кар’єру у своїх громадах. Героїня цього випуску – депутатка міської ради Сєвєродонецька без фактичних повноважень Олена Ніжельська. Радіо Свобода поспілкувалося з нею про скасування прийдешніх місцевих виборів на Донбасі, сексизм у політиці й бізнесі та те, наскільки безпечно вона почувається в місті, де лишається нерозкритим вбивство депутата трирічної давнини. Повноваження Ніжельської, як і інших депутатів, були припинені після створення військово-цивільної адміністрації в Сєвєродонецьку указом президента Володимира Зеленського в липні 2020 року. Втім, вона уточнює: офіційно її каденція не завершена і, щойно ВЦА буде скасована, депутати Сєвєродонецької міської ради вважатимуться чинними аж до початку роботи наступного скликання. Тому зараз із Радіо Свобода Олена Ніжельська спілкується як депутатка без фактичних повноважень. До місцевих виборів 2015 року сєвєродонецька підприємиця і громадська діячка Олена Ніжельська не займалася політикою. Можливо, і не займалася б, якби не війна і майже тримісячна окупація Сєвєродонецька російськими гібридними силами. «Після того, як Сєвєродонецьк був окупований та звільнений, ми повернулися до міста. Ми з друзями, колегами, однодумцями створили громадську організацію і намагалися впливати на процеси, які відбуваються в місті, через механізми саме громадської участі. Але в якийсь момент прийшло усвідомлення, що додання до громадських інструментів політичних інструментів може підсилити нас і зробити нашу діяльність більш впливовою. І саме тому в 2015 році було ухвалене рішення балотуватися і йти на вибори», – згадує вона. Ніжельська очолила виборчий список від партії «Самопоміч». Вона досі входить до складу партії та очолює її місцеву організацію, яку зареєстрували в тому ж 2015-му. Пояснює свій вибір тим, що на той момент політична сила була представлена в парламенті, а її принципи близькі самій Ніжельській та її однодумцям. «Нам імпонував досвід і практики, які впроваджують у Львові, у тому числі щодо впровадження демократичних механізмів участі… Ми пройшли через декілька співбесід із керівними органами партії до того, як було ухвалене рішення, що ми тут створюємо осередок, і в підсумку осередок був створений. Я думаю, що наша перемога на виборах була несподіванкою для центральних органів партій». Політикиня звертає увагу на те, що в списку кандидатів від «Самопомочі» чоловіків і жінок було порівну – по сім. При цьому добір, стверджує вона, був орієнтованим не на стать, а на професійні критерії, тож гендерний паритет виник «природнім шляхом». Ніжельська, сміючись, погоджується, що бути проукраїнським діячем у політиці Сєвєродонецька – це чи не більший виклик, ніж бути жінкою. Але мати справу з сексизмом теж довелося. «Були випадки, коли я стикалася з упередженістю і щодо статі: з рекомендаціями варити борщ, займатися іншими справами і не лізти в політичні справи. Я очолювала список, була першим номером і була, мабуть, комунікатором від нашої політичної сили. Звичайно, удар і щодо таких закидів доводилося тримати мені». No media source currently available Жінка уточнює, що подібні закиди їй доводилося чути від представників інших політичних сил. Від виборців – ніколи. У 2017 році в Сєвєродонецьку знайшли вбитим депутата міської ради від «Блоку Петра Порошенка» Сергія Самарського. Ця справа досі не розкрита, і Олена Ніжельська каже, що нагадувала про неї на зустрічах із місцевою поліцією. Сама вона не почувається повністю безпечно, але й не каже про пряму загрозу. «Я не стикалася з особистими погрозами. Можливо, були такі випадки, але вони транслювалися через людей, яких я не дуже сприймала як серйозних опонентів. Тобто відчуття небезпеки не присутнє, але воно присутнє радше як тло, а не як суттєвий запобіжник моїй діяльності», – розповідає депутатка. Згідно з декларацією Ніжельської, її основний вид діяльності – фізична особа-підприємець. Свою першу технологічну освіту вона називає типовою для Донецька, працювати починала в Інституті техніки й безпеки хімічної промисловості, потім – на приватному підприємстві на базі цієї установи. З 2006-го почала роботу в громадському секторі як менеджерка. Зараз Ніжельська очолює конференц-сервіс і працює в консалтингу, спеціалізується на аналізі бізнес-процесів, оптимізації соціальних та адміністративних послуг. Також політикиня є співзасновницею фонду «Діти райдуги», що опікується сім’ями із дітьми з ментальними порушеннями, і підключається до ухвалення стратегічних рішень та іноді – вирішення поточних проблем. Левову частку її часу, за власною оцінкою, забирає керування кризовим медіацентром «Сіверський Донець». Все це в поєднанні з депутатством, каже жінка, виливається в ненормований робочий день і подекуди – роботу вночі. Порівнюючи роботу в політиці, бізнесі та громадських організаціях, Ніжельська зізнається, що найменше упереджень через стать бачила саме в громадському секторі. «В бізнесовому середовищі, навіть у таких моментах, коли йшлося про якийсь кадровий шлях, посади, моє керівництво казало, що бачить на цій посаді винятково чоловіка. А от що стосується громадського сектору, то, мабуть, серед всіх інших секторів він найбільш лояльний до участі жінок. Можливо, якраз тому, що в громадському секторі об’єднані такі прогресивні сили, які мають менше стереотипів. У громадському секторі я не стикалася з такими ситуаціями, в бізнесі й політиці – там найбільш розповсюджені саме такі стереотипи, що жінка має займатися трошки іншими справами», – розповідає вона. При цьому Ніжельська, за її словами, так і не навчилася повністю абстрагуватися від інформаційних атак і старається їх просто ігнорувати. Натомість на рекомендації від колег-політиків «варити борщ» у неї є відповідь: No media source currently available «Моєю зброєю тут завжди залишався гумор. І я просто демонструвала свою фаховість. Перед тим, як підняти якусь тему в тій же міській раді, я досить ретельно вивчала цю тему і розуміла, що на заклики суто емоційні мені є що відповісти з боку професійності. Моя заглибленість у темі, знання, навички були таким щитом, від якого подібні закиди легко відскакували, і зі мною вже розмовляли як із професіоналом». Традиційне сприйняття жінки як «берегині» може створити додаткові проблеми для тих жінок, які вирішують спробувати себе в політиці, вважає депутатка. «Розподіл домашніх обов’язків на сьогодні переважно є таким, що жіночою роботою вважається догляд за дітьми, за будинком, за батьками. І для мене особисто найбільший виклик – це навчитися керувати часом і поєднувати різні завдання. При цьому чим більше впливу від твоєї діяльності, тим більше людей звертаються за якоюсь допомогою чи підтримкою. Як розподілити сили та ресурси для того, щоб допомогти – це досить важко», – розповідає вона. На місцеві вибори у жовтні Ніжельська планувала йти, знову ж таки, з «Самопоміччю», попри те, що торік партія не пройшла у парламент 9-го скликання. Вона каже, що з гумором ставиться до політиків, які змінюють багато політичних сил. Але нагоди продемонструвати свою послідовність у політикині не буде – Центральна виборча комісія у серпні визнала неможливим проведення виборів у Сєвєродонецьку, Лисичанську та ще кількох громадах Донецької і Луганської областей. На думку Ніжельської, хоча в судах зараз розглядають позови проти запровадження військово-цивільних адміністрацій та постанови ЦВК, факт лишається фактом – виборів у Сєвєродонецьку цієї осені не буде. Вона припускає, що якщо суд визнає скасування виборів необґрунтованим, він може призначити їх хіба що на березень наступного року. ЦВК з посиланням на оцінки військово-цивільних адміністрацій визначили, що ситуація у прифронтових районах Донбасу надто небезпечна для проведення виборів, хоча вони пройшли в цих же населених пунктах у 2014, 2015 і 2019 роках. Ніжельська не погоджується з такою мотивацією. «Я не бачу безпекових підстав для скасування виборів. Мені здається, що це лежить винятково в політичній та економічній площині, в площині недосконалості процедур», – припускає вона. За словами політикині, і ЦВК, і голова військово-цивільної адміністрації формально діють у межах своїх повноважень. Але визначення, на які вони спираються, нечіткі. No media source currently available «Коли відсутній чіткий критерій, що таке безпека чи небезпека, то це може бути просто об’єктом для маніпуляцій. Оскільки так і не було пояснено, чому Сєвєродонецьк, Лисичанськ та ще інші шість громад є такими вже зонами небезпеки… Іншою підставою для скасування виборів – кажуть, що органи місцевого самоврядування в нас продемонстрували нездатність працювати і ухвалювати рішення. Так, частково це є правдою. Але в демократичному суспільстві, демократичних країнах саме вибори є тим інструментом для зміни тих, хто не зміг продемонструвати свою ефективність. Також важливим аспектом є те, що процедура прописана таким чином, що очільник обласної ВЦА, підписуючи це подання, перебуває в стані конфлікту інтересів, оскільки він отримує повноваження та вплив на фінансові ресурси громад, якими він може розпоряджатися практично одноосібно». Враховуючи ситуацію, місцева «Самопоміч» вирішила також не брати участі у виборах до районних рад, хоча їх якраз не скасували. Ніжельська пояснює, що її команда розцінила ці вибори як «авантюру»: наразі з 300 тисяч виборців Сєвєродонецького району голосувати за місцеву районну раду зможе тільки близько 60 тисяч. Крім того, повноваження цих органів їй незрозумілі, адже місто ніколи не було районним центром. Депутатка не бере участі у позовах через скасування виборів. Натомість вона разом із кількома колегами з міської ради представляє громаду в іншій справі: про відмивання коштів. Серед відповідачів, за словами жінки, – є її колишній колега-депутат. «Участь в цій справі, я сподіваюся, переможна, зруйнує міф про безвідповідальність і доведе, що покарання, все-таки, невідворотне в економічних справах також. Справа полягає в «обнальній» фірмі, через яку виводилися кошти громади, – пояснює вона. І одразу ж ділиться побоюванням: – Я думаю, що на найближчому судовому засіданні буде спроба з боку адвокатів відвести мене й моїх колег через те, що ми вже не маємо повноважень. Я вже мала таку дуже швидку розмову з очільником ВЦА, він у нас є чинним службовцем Служби безпеки України. Я зверталася до нього з тим, щоб хтось із боку ВЦА представляв інтереси громади в цій справі». Оцінюючи, як змінився Сєвєродонецьк за останні п’ять років, Ніжельська висловлює переконання, що проукраїнські сили стали помітніші, ніж до 2014 року, а місцева влада – прозорішою. «Якраз проукраїнські сили є більш активними і такими, що готові відстоювати і демонструвати свою позицію як щодо зовнішніх, так і внутрішніх чинників розвитку міста. Сєвєродонецьк став точно більш прозорим. Не знаю, як це буде тепер із введенням ВЦА, але інформація, яка публікується, більш широка, якщо є бажання її аналізувати, то можна знайти досить багато інформації про розвиток міста… Але останнім часом, коли знову відбувається, мабуть, все-таки, узурпація влади і знову незрозуміло, як можна висловлювати протилежну позицію, на сьогодні залишається тільки метод мирних акцій, оскільки ніякі інші інструменти локальної демократії в місті не працюють через запровадження ВЦА», – констатує вона. Депутатка висловлює застереження щодо військово-цивільних адміністрацій – на її думку, механізм скасування виборів «з міркувань безпеки» вразливий до зловживань. «Введення ВЦА або якихось ще тимчасових органів, які не обираються, а призначаються, може здаватися досить, можливо, ефективним рішенням, але ефективне воно винятково в короткостроковій перспективі, оскільки виховує в людях патерналізм. У нас, на жаль, і так його дуже багато, але віра в доброго царя, який прийде і все вирішить, залишається дуже сильною. І якраз граючи на цій вірі, можна робити ці кроки, які пов’язані з узурпацією». На запитання про те, що було найскладнішим у роботі, Ніжельська називає «діалог із людьми, з якими не хочеться його вести», маючи на увазі в тому числі й проросійських діячів у місті. Допомагало, додає вона, «розуміння, що винятково шляхом налагодження таких діалогів можливо вирішити якісь бодай точкові питання, допомагало продовжувати цей шлях». Власне політичне життя вона пов’язує зі сходом країни. Коли виборчий процес відновиться, не виключає балотування на посаду міської голови чи депутатки обласної ради, але не до Верховної Ради – тому що «дуже-дуже зациклена на сході та на Сєвєродонецьку». Партія «Самопоміч» дотримувалася гендерних квот і тоді, коли вони були необов’язковими, а заохочувалися додатковим фінансуванням. Ніжельська вважає, що обов’язкове дотримання квот може допомогти збільшити представництво жінок у політиці, хоча підкреслює: вимога полягає в тому, щоб щонайменше 40% списку складали не жінки, а представники гендерної меншості серед кандидатів. Вона висловлює й пересторогу: «Це питання не дуже гарно прокомуніковано в частині того, що ці гендерні квоти мають бути забезпечені в кожній п’ятірці тих, хто балотується. Мені здається, що процес занадто формалізований, може призвести до того, що й кандидатки будуть формальними. Я завжди кажу, що гендерні квоти – там нічого не написано про жінок, що це має бути не більше якогось відсотка людей однієї статі, і рівні можливості завжди позитивні і завжди дають більше шансів для того, щоб були почуті голоси різних категорій людей». Інша новація цих виборів – заборона на самовисування в усіх населених пунктах, де понад 10 тисяч виборців. Цей поріг депутатка вважає надто низьким, адже йдеться про досить маленькі громади. Але саму партизацію виборів вона називає виправданою. No media source currently available «Мажоритарка, я так, по-простому скажу, була вся куплена. Все-таки партійність дає більше можливостей продемонструвати і свою ідеологічну позицію. Я не дуже люблю вислів, що місцева політика – це винятково великий ЖЕК. Ніякий це не великий ЖЕК. Політика стосується всіх аспектів нашого життя, і треба бути послідовним у своєму виборі до донесення позиції… Коли в нас буде – колись у нас таке буде – справжня партійна культура і партійне будівництво, то балотування за відкритими списками – це є абсолютно перспективним напрямком», – впевнена вона. Звертаючись до жінок, які хочуть долучитися до управління своєю громадою, депутатка радить не боятися і заручитися підтримкою близьких. «Йти, не сподіватися, що це буде хтось інший. Вірити в свої сили, шукати однодумців, йти командою і змінювати життя навколо. Якщо це не зробимо ми, це не зробить ніхто. І я думаю, що це треба комунікувати зі своїми родинами, оскільки підтримка родини також є дуже важливою в цьому процесі. І перше, що робити – це не боятися. Зміни – це ми, і ми маємо нести ці зміни». Інші матеріали проєкту #ЖіночаСправа:"
"2020-09-24","https://www.radiosvoboda.org/a/zhinocha-sprava-tetiana-vachylia/30855499.html","#ЖіночаСправа: Тетяна Вачиля – голова Холмка, яка три роки боролася за створення ОТГ на Закарпатті","#ЖіночаСправа – проєкт Радіо Свобода в рамках висвітлення місцевих виборів 2020 року. Він розповідає про жінок, які будують власну кар’єру в місцевих органах влади. У сьогоднішньому тексті – історія Тетяни Вачилі, яка планувала стати вчителькою, а натомість останні 10 років очолює рідне село Холмок на Закарпатті. У розмові з Радіо Свобода вона розповіла, чому місцевим довелося три роки боротися за створення ОТГ та чи має вона сама амбіції у великій політиці. Коротка довідка: Тетяна Вачиля розповідає, що пройшла шлях до голови Холмка від самого низу – після школи влаштувалася працювати в місцевому райвиконкомі друкаркою, згодом стала секретаркою приймальні. «Потім вже поступила в комерційний технікум, вже пішла спеціалістом в загальний відділ і потім так плавно перейшла в сільську раду. Я тут народилася, проживаю, секретар, яка працювала до мене, пішла на пенсію. Мене обрали депутатом і з числа депутатів обрали секретарем сільської ради. Так я тут вже й залишилася», – згадує вона. У 2010 році закінчилася каденція попередника Вачилі на посаді сільського голови, Володимира Данила, і балотуватися повторно він не став. Сільська голова розповідає, що ніколи не мала пріоритету керувати рідним селом і взагалі планувала працювати за іншим фахом. «З самого початку я завжди думала, що буду вчителем у школі. Але так сталося, як сталося. Навіть не знаю, на якому періоді це змінилося. Думаю, це були 90-ті роки, трошки було важкувато з усім, тому так склалося. Я ніколи не планувала, що я буду на якихось керівних посадах. Навіть у 2010 році, коли я робила секретарем, і стояло питання про висунення кандидатури на голову сільської ради, я навіть тоді про це не думала. Але мої колеги, друзі кажуть: давай, спробуй. Ну от, я й спробувала», – сміється вона. Говорячи про найважче в своїй роботи, голова громади пояснює, що багато чого мусила вчитися на ходу, адже тепер замість роботи з паперами в секретаріаті їй доводилося розбиратися і з фінансами, і з інфраструктурою. «Основне, ти мусиш розуміти, що таке бюджет, як його розподілити, заробити ці кошти, а потім це вже витрачати. Друге питання: будівництво, тому що я до цього часу цим ніколи не займалася, але тут зрозуміла, що, починаючи від проєкту, закінчуючи дозволом і далі, коли виконуються роботи, ти мусиш контролювати, здавати в експлуатацію, це все ти мусиш робити. Але тут ти не в одному напрямку – дороги навчилася робити, подивитися якість – ти мусиш все: і каналізацію, і водопровід, вуличне освітлення, ну все, – перераховує вона. – Це було трошки важко, але потроху, за ці роки, я не скажу, що стовідсотково все знаю, але хоча б розумію, що з чим». Читайте також: Угорський шантаж Києва. Сподівання Будапешта на відкат не справдилися Попри такий незапланований хід подій, Вачиля зізнається, що дуже любить свою роботу саме тому, що вона пов’язана з людьми. Судячи з її слів, сільський голова – скоріше психолог, ніж політик. «Попередній голова, в якого я була секретарем сільської ради, завжди мене вчив, що людина, яка прийшла в сільську раду, має вийти задоволена. Може, не на сто відсотків, але на п’ятдесят, тому що якісь люди хочуть просто, щоб ти їх вислухала, поговорила. Може, я їм ніколи не допоможу, тому що це мене не стосується, я не можу за родом своєї діяльності допомогти, це питання правоохоронних органів і так далі. Але я маю вислухати і людині, може, від того легше стане». Попри отриманий фах бухгалтерки, за спеціальністю жінка не працювала. Проте згадує, що отримані знання стали в нагоді, вже коли вона очолила сільську раду, бо мала працювати з бюджетом. У 2016 році, на тлі загальноукраїнської децентралізації, Тетяна Вачиля та голови сусідніх сільських рад домовилися про створення об’єднаної територіальної громади. Проте в керівництва Закарпатської області, як виявилося, була інша точка зору. «Голова обласної адміністрації, на той час це був Москаль Геннадій Геннадійович, сказав, що він нам не дозволить об’єднатися в одну територіальну громаду. Спочатку ми думали, що це просто його така примха, але у нас почалися проблеми. Ми з 2016 року по 2019, це три роки, ми боролися, виходили на мітинги, перекривали дорогу, виходили на різні канали, але все це було марно. Ми три роки реально боролися за свою громаду», – каже Вачиля. На території Холмківської ОТГ розташовані два великі іноземні заводи: компаній Yazaki, яка продає товари для автомобілебудування, та виробника електроніки Jabil. За словами голови, це робить громаду однією з найбільш фінансово спроможних в області. Вона не приховує жалю за часом, який довелося витратити на боротьбу за об’єднання. «За три роки, в які ми вже могли бути об’єднані, в нас могло бути набагато зроблено роботи. Ми могли мати й побудовані школи, і і садочки, наш бюджет дозволяв це робити», – вважає вона. Протидію створенню ОТГ з боку обласного керівництва Вачиля пояснює, по-перше, наміром приєднати Холмок до Ужгорода (на що місцеві жителі не погоджувалися), а по-друге, планами отримати доступ до податків від великих підприємств, що йдуть в місцевий бюджет. У 2019 президент Володимир Зеленський змінив голову Закарпатської ОДА – замість Геннадія Москаля її менше ніж на рік очолив Ігор Бондаренко. Вибори голови ОТГ відбулися в грудні 2019 році. Водночас, як зазначає Вачиля, навіть після цього громаду не одразу включили до перспективного плану. Холмківська ОТГ з’явилася в документі Кабміну від 20 травня 2020 року, проте, за словами Вачилі, досі не отримала належних державних субвенцій з бюджету. «Ті кошти, які нам мали б надійти, їх немає. Не знаю, нащо були ці вибори в усх громадах, які об’єднувалися. Це стосується не лише нас, але, на жаль, нас не включили. Нам казали: в березні, потім сказали – в червні, але ситуація була з коронавірусом. Потім дізналися, що в жовтні будуть нові вибори. Чесно кажучи, це була даремна трата грошей у грудні, тому що могли дати вже дев’ять місяців добути і вже в жовтні цього року провести ці вибори», – зауважує вона. На виборах голови ОТГ Тетяні Вачилі довелося зіткнутися з відомою виборчою хитрістю – кандидатом-двійником, який мав таке ж прізвище і набрав 131 голос. Коментуючи це, сільська голова зізнається, що, крім «тезки», мала справу ще й з чорним піаром, і загалом ця виборча кампанія здалася їй бруднішою за попередні, в яких вона брала участь. «У старших людей, які заходять на виборчу дільницю і заходять у кабінку та шукають прізвище – не кожному можна було донести, що там будуть два прізвища. Він був перший, звичайно, і тому набрав небагато, але сто з чимось голосів таки набрав... Трошки неприємно, тому що зі мною чоловіки грали нечесно. Дуже неприємно в тому плані, що до того часу я двічі балотувалася, були зі мною й чоловіки, але такого не було. Я не казала, що я жінка і для мене там має бути якісь привілеї, але хоча б чесно, без всякого бруду. На жаль, на цих виборах мені здалося, що на моїй практиці за всю історію такого не було», – констатує політикиня. Читайте також: Чи є у політиці місце для жінок? Погляд депутатки та депутата Після перемоги Вачилі на виборах голови ОТГ партія «Батьківщина» заявила про перемогу кандидатки, яку підтримувала ця політична сила. Жінка підтверджує: дійсно, представники «Батьківщини», а також місцевої угорської партії KMKSZ пропонували підтримку і просили на них розраховувати. Однак сама вона не асоціює себе з жодною політичною силою і на прийдешніх виборах планує балотуватися самовисуванкою: навіть після змін у законодавстві та «партизацію» місцевих виборів у голів ОТГ є така можливість. Водночас для участі у виборах до місцевих рад населених пунктів, де більше 10 тисяч виборців, кандидати мусять входити до партійних списків. Вачиля не виключає, що це може викликати проблеми на виборах у її громаді. «Для простих людей це нове, тому що вони завжди голосували за особистість, за людину, яка їм подобається, імпонує, щось зробила для села, але тепер кожен має бути членом якоїсь партії. Ми з людьми зараз спілкуємося, говоримо, і вони кажуть: стосовно людини я не маю нічого проти, я за неї проголосую, а от у якій вона партії – мені це не подобається. Стосовно цих бюлетенів – бюлетені будуть дуже важкі, і я думаю, що буде дуже багато зіпсованих. Тому що знову ж, якщо ти голосуєш за людину, а за партію ні, бюлетень може бути зіпсований, там має стояти точна цифра. Люди дуже різні, у селах більше люди старшого віку, вони голосували все життя так, і для них це буде зараз проблема», – припускає вона. І додає: після виборів сільський голова муситиме працювати і знаходити спільну мову вже з новим депутатським корпусом, який буде повністю партійним. Говорячи про ставлення до жінок у місцевому самоврядуванні, голова ОТГ розповідає, що ніколи не стикалася з дискримінацією через свою стать. «В мене багато жінок-колег в Ужгородському районі, ми спілкуємося, коли ходимо на наради чи на навчання. Навіть чоловіки до жінок, стосовно голів – із повагою один до одного, немає ніяких упереджень, нічого», – стверджує Вачиля. У Конституції зараз не прописана така посада, як голова об’єднаної територіальної громади. Формально Тетяна Вачиля очолює сільську раду Холмка, який є центром своєї ОТГ. Водночас вона очікує, що після виборів 25 жовтня повноваження голови ОТГ суттєво розширяться. «На сьогоднішній день в моїх повноваженнях є лише сільська рада. Наприклад, зараз це будуть дошкільні навчальні заклади. Після того, як ми створимо цю ОТГ, проходить реорганізація: медицина, освіта, це школи, музичні школи, які є на території, будинки культури – все це переходить у повноваження голови ОТГ. Це знову розширюються твої повноваження, наприклад, в освіті, медицині. До того часу ми цим не займалися, після виборів це переходить до нас». Читайте також: За результатами місцевих виборів матимемо контури розколу України – Магда Попри тривалу роботу в локальній політиці, політиком Вачиля себе не вважає і каже, що не має амбіцій йти «вище». Хоча зауважує, що низка партій пропонували їй балотуватися до обласної чи районної адміністрації. «Я не хочу ухвалювати рішення за цілу область – як партія скаже, так треба це робити. Тому я відмовилася, йду лише в сільську раду», – пояснює вона. А жінкам, які думають брати участь у житті власної громади, радить не вагатися. За спостереженням сільської голови, з кожним роком жінок у місцевому самоврядуванні стає більше. Вачиля позитивно оцінює гендерні квоти, за якими щонайменше 40% переважно чоловічого партійного списку мають складати жінки (і навпаки), тому що вони заохочують жінок, які не були в політиці раніше, йти на вибори. «Коли приходять молоді дівчата, жінки, вони хочуть, вони стараються, це мені імпонує, бо не лише чоловіки мають бути в раді, але й жінки, тому що жінки бачать всі свої проблеми трошки з іншого боку. Вони бачать ці проблеми як жінки, як матері, тому я завжди молодим дівчатам говорю: йдіть на вибори, балотуйтеся, тому що ви теж є частиною цієї громади і ви мусите бути, не лишати все чоловікам», – підсумовує голова Холмківської громади. Інші матеріали проєкту #ЖіночаСправа:"
"2020-09-23","https://www.radiosvoboda.org/a/30853314.html","Чи є у політиці місце для жінок? Погляд депутатки та депутата","Жінки і політика – наскільки вони далекі одне від одного? Чи легко потрапити у владу, якщо ти жінка? Із якими труднощами стикаються ті жінки, які вже в політиці? Про це Радіо Свобода запитало у членкині фракції «Голос» Інни Совсун та члена фракції «Слуга народу» Андрія Мотовиловця, пройшовши разом з ними символічний лабіринт під стінами Верховної Ради у рамках кампанії з підтримки гендерної рівності «Йдеш в політику не одна». Інна Совсун («Голос»): Я люблю готувати, але я вважаю, що готувати мають ті, кому це подобається, а не жінки. Коли у жінок-політиків беруть інтерв'ю, то часто запитують: «А як вам вдається поєднувати політику і особисте життя?». Скажіть мені, хоч одного чоловіка запитали: «А як чоловікам це вдається?». Я переконана, що є дуже багато чоловіків-політиків, які теж хочуть бути залученими в життя своєї дитини, хочуть допомагати. Андрій Мотовиловець («Слуга народу»): Вислів «Головне покликання жінки – бути берегинею вогню» – це повна дупа, я вважаю. Я, наприклад, готую вдома, а не моя дівчина, сам можу прибрати. Це не питання. Із цими обов'язками можуть поратися і чоловіки. Чоловіки дуже гарно готують, то хай готують також. Інна Совсун («Голос»): У політиці до жінок ставляться дуже часто або зневажливо, або напівсерйозно. Коли мені кажуть: «Інночко», – я кожного разу кажу, що «я вам не Інночка, так само, як ви мені не Сергійко чи не Антончик». Частині чоловіків здаєтся, що так вони роблять жінці приємно, але на практиці, коли ти до жінки так звертаєшся у політиці, в професійному контексті, то ти тим самим прирівнюєш її статус до статусу дитини, яка не має тих самих прав, можливостей, як доросла людина. Факт звертання важливий, як і факт привітання за руку: коли у одній кімнаті є чоловіки і жінки, то ти маєш привітатися за руку або з усіма, або ні з ким. Андрій Мотовиловець («Слуга народу»): У моєму житті досить багато сексизму і робота політика іноді – тримати рота на замку. У випадку з «корабельною сосною», дійсно, можна було обрати інші епітети, але Олександру Корнієнку зараз і так дуже важко: на ньому місцеві вибори і я не знаю, що б я казав, якби я був на його місці і з його навантаженням.​ Інна Совсун («Голос»): Формально у нас за Конституцією жінки і чоловіки є рівними. Проблема виявляється з практикою, коли жінка намається дійти до якоїсь посади, то в результаті виявляється, що є багато причин, чому вона не може туди потрапити. Тобто це така «скляна стеля». Насправді цю стелю часто усвідомлено чи не усвідомлено підтримують чоловіки, яким вигідна така ситуація: їм зручно, коли дружина приходить додому завчасно, готує вечерю і робить уроки з дітками, а чоловіки приходять з роботи і розбудовують кар'єру. Але треба також визнавати, що сама культура є такою, яка принижує статус жінки і ускладнює їй доступ до тих чи інших посад (в тому числі і в політиці). Андрій Мотовиловець («Слуга народу»): Здебільшого так і є, але велика частина –​ це саме про вибір жінки, бо кожна має право зробити вибір: чи ти готова на таку роль, чи ні; чи знайдеш ти собі чоловіка, який не буде змушувати тебе так робити, чи ні; чи хочеш ти жити з людиною, яка так живе, чи ні. Інна Совсун («Голос»): Зараз я цю фразу чую набагато рідше, ніж було раніше. Зараз, мені здається, уже трохи стало це ознакою поганого тону. І мені здається, що це – добре, що це ознака того, що насправді суспільство змінюється. Так, ми чуємо про «прекрасна стать», що є «розумні чоловіки і красиві жінки», але про «слабку стать» мені здається, що це відходить в минуле» і це дуже тішить. Андрій Мотовиловець («Слуга народу»): Ну, це дупа повна! Я взагалі в шоці від цієї фрази. Що значить «слабка стать»? От коли ти заходиш у Верховну Раду тобі треба притримувати двері для жінки чи ні, бо вони дуже важкі? Ти вважаєш її слабкою статтю чи просто хочеш допомогти в зв'язку з тим, що ти так вихований? Я, наприклад, спілкувався зі своєю приятелькою зі США і вона каже, що якщо ти це зробиш там, в тебе будуть проблеми, бо це прямий натяк на те, що вона – «слабка стать». Хоча я не вважаю, що такий вчинок. це визнання «слабкої статі». А, по-друге, коли на другому поверсі в Офісі президента висять картки, де тільки жінки, які захищають країну, яка це може бути «слабка стать», якщо вона є воїном, який захищає Україну? Інна Совсун («Голос»): Багато жінок з цим стикаються, особливо в публічному просторі (в інтернеті, в соцмережах). Жінки-політики в соціальних мережах стикаються зі значно агресивнішим ставленням ніж політики-чоловіки: або «ти красива, отже, ні на що не здатна», або «ти – жінка, що ти можеш в тому розбиратись?», а інколи доходить і до дуже агресивних нападів або погрозз, коли жінкам-політикам починають писати в соціальних мережах, що їх зґвалтують, що їх закриють вдома і заборонять десь з'являтися на публіці. Андрій Мотовиловець («Слуга народу»): Ця проблема справді є, але саме реакція жінки повинна зупиняти, щоб чоловік навіть не міг так думати, що можливо, будь з ким у такий спосіб спілкуватись. Якщо його так виховали це проблема і самого чоловіка. Але і мені, наприклад, в соцмережах досить часто пропонують якісь знайомства: «Давай поп'ємо чаю» пишуть або занадто відверті фотографії присилають. Інна Совсун («Голос»): Доступ жінок до тих чи інших професій насправді дуже чітко пов'язаний з благополуччям усього суспільства загалом: ті країни, де жінки мають кращі можливості, це країни, які більш щасливі. Ситуація гендерною рівністю у парламенті зараз є дещо кращою, ніж, наприклад, була 10 років тому, тому вочевидь прогрес є. Так, він дуже повільний, нам би хотілося, щоб він був швидшим, але це так швидко не змінюється, просто треба над цим постійно працювати і не опускати руки. Особисто я не шкодую, що пішла у політику, хоча інколи буває дуже тяжко. Будучи у парламенті, у мене є можливість впливати на ті процеси, які відбуваються в країні. Для мене дуже важливо показувати іншим жінкам, молодим дівчатам, що це – можливий шлях, щоб вони не здавалися. Водночас часто, коли ми говоримо про гендерну політику, ми забуваємо, що чоловіки так само стають жертвами: наприклад, в українських судах чоловіки при розлученні не мають шансів отримати опіку над дітьми або ж на чоловіків здійснюється тиск, якщо вони раптом заробляють менше, ніж жінки. Я не хочу жодним чином порівнювати тиск, з яким стикаються жінки, і тим, з яким стикаються чоловіки, але насправді він теж має місце. І мені здається, що чоловіки, які переходять на позиції гендерної рівності, дуже чітко це відчувають. Андрій Мотовиловець («Слуга народу»): Я сам потрапив у історію, коли гендерне питання використали щодо мене як зброю. Я навіть не знав, що так може статися і що можуть маніпулювати цим питанням: мене звинуватили у тому, що я застосував силу і штовхнув жінку-депутата. В мене був дійсно великий шок і я розумію, що в цій ситуації ти не маєш можливості довести свою точку зору, навіть враховуючи ситуацію, що є камери, які знімали все. Це було морально жахливо для мене. Проблема гендерних стереотипів є дуже великою для України: у нас багато років не піднімалося це питання, але те, що воно зараз з'явилося є гарним посилом. І це, зокрема, завдання парламентарів: зробити країну такою, де б будь-яка людина вважала себе особистістю і не думала про те, що є якась різниця у тому, чи є вона хлопцем, чи дівчиною. Для мене немає різниці у тому, хто переді мною: жінка чи чоловік-політик. Ми ж маємо говорити про професійність про розуміння того, що ти хочеш зробити. Ми всі є люди і ми повинні бути рівними. У мене є маленька донька Марта, їй чотири роки і я дуже хочу, щоб вона була людиною професійною, я хочу їй донести, що вона має право обрати будь-яку кар'єру, йти до неї і бути особистістю та професіоналом. Жінки в Україні заробляють у середньому на 28% менше, ніж чоловіки. Такими є дані Державної статистики. За інформацією рекрутингових агенцій, ця різниця ще вища. За даними звіту Global Gender Gap 2018, який готують щорічно в рамках Світового економічного форуму, Україна посідала 105 місце зі 149 в рейтингу політичного заохочення жінок. На першому місці в цьому переліку була Ісландія, на останньому – Ємен. В оцінці країн до уваги, поміж іншого, бралася і наявність квот для жінок в органах влади. У рамках висвітлення місцевих виборів 2020 року Радіо Свобода розповідає історії жінок, які будують кар’єру в місцевих органах влади у проєкті #ЖіночаСправа: Моя співпраця з Радіо Свобода тривала із липня 2011-го до лютого 2023 року. У січні 2018-го я започаткувала документальний проєкт і понад рік на основі архівних документів щотижня розповідала про репресії та інші злочини радянського режиму, а також про діяльність КДБ. Саме у рамках цього проєкту я розповіла про раніше невідомі подробиці аварії на ЧАЕС, про пригоди іноземних шпигунів в СРСР, а також про те, чи справді батько Віктора Медведчука був «націоналістом». Згодом працювала політичною кореспонденткою: уважно слідкувала за парламентарями (зокрема, за їхньою діяльністю у стінах Верховної Ради), а також аналізувала дії і заяви топ-посадовців. Як журналістка програми ​«Схеми»​ випустила низку розслідувань (наприклад, про народного депутата ОПЗЖ, який виявився власником російського паспорта). Авторка інтерв'ю з топ-політиками, науковцями та лідерами громадської думки. Facebook Badge END Оператор-репортер. В новинах – з 1990-х років. Далі були телепрограми, фільми. Працював на низці найбільших українських і не тільки українських телеканалів. Люблю музику і тварин."
"2020-09-21","https://www.radiosvoboda.org/a/zaporizhzhya-prayd-v-otochenni-politsiyi-i-z-zatrymanymy/30848770.html","«Запоріжжя Прайд»: в оточені поліції та з затриманими","Запоріжжя – Проведення акції «Запоріжжя Прайд» анонсували ще на початку року, втім, через карантин його перенесли на осінь. У місті подібна акція відбувається вперше. У 2017 і 2018 роках у Запоріжжі відбулися «Веселкові флешмоби» та «Фестивалі рівності», учасники яких зазнали нападів. Наразі ж минулося без постраждалих, втім, не обійшлося без конфліктів. Радіо Свобода розповідає, як пройшла правозахисна акція у Запоріжжі. 20 вересня, Запоріжжя, площа Фестивальна, десята ранку. Через дві години на цій локації має стартувати перший у місті прайд-марш за права ЛГБТ. На площі чергують групки поліцейських, а всі проходи, окрім центрального, на майдан тимчасово закриті залізними решітками. Місцями можна побачити пофарбовану в зелений колір техніку Національної гвардії. Трохи раніше за оргкомітет заходу біля центрального входу на площу Фестивальну з’являються противники проведення прайду. Близько десятка людей роздають листівки та тримають плакати з написами «Пропаганда гомосексуалізму є загрозою національній безпеці», «Діти в небезпеці», «Любов проти гомосексуалізму». Цікавимося в юнака з плакатом «Пропаганда гомосексуалізму є загрозою національній безпеці», що змусило його прийти сюди. Наш співрозмовник представляється Дмитром, запевняє, що не представляє жодну організацію. «Я, перш за все, як християн проти, бо розумію, що це протиприродно і проти «Писання». По-друге, я як свідомий громадянин розумію, що ці цінності приведуть до знищення суспільства, морального обличчя суспільства і просто зруйнують все те, що ми цінували як нація. Одна з наших головних цінностей – родина. Родина була мама, папа і діти, а не це збочене уявлення родини. І ми протестуємо проти цієї ідеї, а не проти людей. Ми їх не ненавидимо. Хочемо донести, що це повне божевілля – що зараз хочуть провести через закони і такі мітинги», – каже Дмитро. Інша наша співрозмовниця на ім’я Анна, що тримає плакат з написом «Закон для сімей – Україна для сімей», пояснює, чому не згодна з проведенням прайду у Запоріжжі: «З тим, з чим не згодні, мабуть, мільйони українців. Ми за родинні цінності. Ми знаємо, за що ми стоїмо. Родина – це ж тато, мама і дитина. Правда?». Близько 11-ї години поліція та волонтери займають свої місця на центральному вході до площі Фестивальної. З дозволу організаторів заходимо на майдан, і поки ті розпаковують звукотехніку та інші речі, розпитуємо про цілі акції. Мети дві, каже представник оргкомітету акції , – і це показати, що ЛГБТ-спільнота існує в Україні, а також «домогтися тих громадянських прав, яких позбавлені її представники». «Це не якісь особливі права міфічні, про які кажуть якісь пропагандисти. Це реальні права, яких нема у ЛГБТ-спільноти. Це, зокрема, право партнерства. Це, наприклад, можливість розпоряджатися тілом партнера після його смерті. Або як приклад, уявіть собі, що двоє хлопців прожили разом 15 років, і один з них помирає, і його партнер не може отримати нажиті разом за всі роки життя якісь речі. Або ж гетеросексуальні сім’ї, чоловік та жінка, можуть не свідчити один проти одного у суді. У гомосексуальних пар такої можливості нема. Тобто треба показати, що ЛГБТ-спільнота не виборює якісь особливі права. Це права всіх українців, які, на жаль, є не у всіх ЛГБТ-людей», – пояснює Костянтин Андреєв. Карантинні заходи та заходи безпеки Поки спілкуємся з представниками оргкомітету, на площу заходять перші учасники прайду. Перш, ніж зайти у зону проведення акції, вони проходять огляд поліції, яка перевіряє їхні речі щодо наявності заборонених предметів. На вході також чергує волонтерка, що вимірює гостям заходу температуру. Ще одна волонтерка роздає захисні маски у кольорах веселки: попри те, що Запоріжжя лише з понеділка буде у «жовтій зоні» карантиру, організатори акції «Запоріжжя Прайд» заздалегідь зверталися до всіх учасників з проханням бути у масках та дотримуватися соціальної дистанції. Площа Фестивальна поступово наповнюється учасниками акції, а поряд з правоохоронцями на вході до майдану з’являється група чоловіків з гучномовцем. Поки один з них проголошує «Бог проти цього. Бог спалив два міста. Содом і Гоморра були спалені вогнем з міста. І ми просимо тебе, великий Боже…», поліція формує ланцюжок і відтісняє цих противників проведення «Запоріжжя Прайд» до розташованої поряд зупинки. Згодом на вході до площі за кордоном поліції збирається ще одна група незгодних з проведенням акції, серед яких можна побачити прапори праворадикальної організації «Традиція і порядок». Напередодні у соцмережах вона анонсувала акцію протидії «Запоріжжя Прайду» А у серпні брала участь у бійках під час проведення «Маршу рівності» в Одесі. Без десяти хвилин дванадцята година. Поліція пропускає останніх учасників прайду на площу та стає у два ряди на її вході. Подекуди в бік правоохоронців летять яйця і петарди. Чутно скандування «Запоріжжя – не Содом», «Ганьба». 12:00. «Запоріжжя Прайд» розпочинається з виконання національного гімну. Після чого в небі з’являється величезний веселковий прапор – його активісти запустили у небо за допомогою дрону. Хода стартує. В рядах її учасників – як запорожці, так і гості з інших міст. Учасниця маршу з Запоріжжя на ім’ярозповідає, що долучилася до акції, аби захистити свої права. «Я неодноразово стикалася з людьми гомофобними, які прямо казали, що не варто жити людям з ЛГБТ+-спільноти. У мене є дуже багато друзів, які зустрічаються, дві дівчини і два хлопця. І я бачу, зі скількома неприємними речами вони стикаються у житті через те, що вони обирають зустрічатися з хлопцем, якщо бісексуальні, тому що це більш прийнято у суспільстві», – каже дівчина. Серед учасників ходи можна побачити організації, що підтримали проведення заходу, як-от «Інсайт», «Точка опори», «Київ Прайд», «Одеса Прайд». В натовпі можна побачити плакат учасників і учасниць організації «Терго» з написом «Права моєї дитини – найкраще для країни». Це батьки представників ЛГБТ-спільноти, які вийшли підтримати їх. Приїхали до Запоріжжя і активісти «Харків Прайду», який відбувся на початку вересня. Волонтер-фотограф з Харкова ділиться, чому вирішив приїхати до Запоріжжя на недільну акцію: «Для мене це дуже важливо. У мене взагалі є мрія сфотографувати більшість прайдів в Україні. Я був два рази на «Київ Прайді», два рази – «Харків Прайді». І це перший мій такий прайд у Запоріжжі. Вважаю, що чим більш ЛГБТ-люди будуть видимі, тим поважніше до них суспільство буде ставитися», – каже Віктор. Провокації Учасники маршу крокують площею Фестивальною і прилеглим до неї бульваром Центральним та фінішують на площі. Організатори оголошують вимоги акції. Серед них – запровадити в Україні інститут реєстрованого цивільного партнерства, забезпечити виконання урядового плану дій з реалізації Стратегії у сфері прав людини, виявляти і запобігати злочинам на ґрунті гомофобоії та трансфобії, додати сексуальні та гендерні ознаки до закону України «По засади запобігання та протидії дискримінації в Україні» та інших, реагувати на бездіяльність під час розслідувань та розгляду у судах справ, пов’язаних зі злочинами на ґрунті гомофобії та трансфобії тощо. А далі вже традиційні для запорізьких акцій за права ЛГБТ оплески та гучне «Дякую» поліції за охорону громадського порядку. «Ми дуже пишаємося нашою співпрацею з поліцією. Принаймні за той час, який запорізькі активісти та активістки спілкувалися з поліцією, ми завжди отримували гарний фідбек. Також ми дуже вдячні за співпрацю міській владі. Думаю, що це такий прецедент в Україні, коли міська влада не подає у суди, ніяк не намагається оскаржити проведення заходів, а, навпаки, намагається допомогти. Для нас це дуже класний кейс», – каже представник оргкомітету акції Костянтин Андреєв. А учасниця «Запоріжжя Прайду», регіональна координаторка громадської організації «Інсайт» Наталя Лобач додає: «Це велика подія для Запоріжжя. Це справді європейське місто. Я була на прайдах, власне, у містах Європи. І це такий показник, коли місто, країна змінюється. Для мене дуже радісно, що у моєму місті вже такі зміни і свобода, і так багато людей, які можуть бути собою, які приходять, підтримують. Хтось з них, можливо, не дотичний до ЛГБТ-спільноти, але приходять і підтримують, і показують, що вони живуть у такій вільній, європейській країні». По завершенню акції організатори пропонують її учасникам скористатися автобусами, які мають відвезти їх у безпечне місце, звідти ті зможуть поїхати у потрібному напрямку. Поліція формує новий ланцюжок і «розчищує» від противників «Запоріжжя Прайду» центральний прохід на площу. За ланцюгом правоохоронців лунають «Ганьба» та російськомовна кричалка «А ну-ка давай-ка уй….вай отсюда». Троє чоловіків проривають ланцюжок поліції: двох з них правоохоронці затримують і виносять з площі, а ще одного виводять за оточення. В цей час до площі по черзі під’їжджають перші автобуси. Активісти сідають у автобус, а в цей час за ланцюжком поліції один з противників проведення «Запоріжжя Прайду» витягає зброю і пробує спрямувати її у бік учасників акції. Його майже одразу затримують правоохоронці та вдягають на нього кайданки. Автобуси у супроводі поліцейських автівок покидають площу Фестивальну, а правоохоронці збираються для шикування. Поліція склала адміністративні протоколи на двох 39-річних місцевих жителів за статтями «Дрібне хуліганство» та «Злісна непокора законному розпорядженню або вимозі поліцейського, члена громадського формування з охорони громадського порядку і державного кордону, військовослужбовця» Кодексу України про адміністративні правопорушення. Усього до охорони громадського порядку під час «Запоріжжя Прайду» було залучено понад 700 правоохоронців. На місці чергували спостерігачі ОБСЄ. Співпрацює з Радіо Свобода з 2015 року. Народилася в 1985 році у Запоріжжі. У 2007 році закінчила історичний факультет, а у 2011 році – аспірантуру Запорізького національного університету. Має ступень кандидата історичних наук. Із 2013 року працює у сфері журналістики."
"2020-09-20","https://www.radiosvoboda.org/a/news-zaporizhua-lgbt-prayd/30848490.html","У Запоріжжі вперше відбувся ЛГБТ-прайд (фото)","У Запоріжжі 20 вересня вперше відбулася правозахисна акція – прайд за права ЛГБТ. Як передає кореспондент Радіо Свобода, в марші взяли участь близько 500 учасників як із Запоріжжя, так і з Києва, Харкова, Херсона та інших міст. Активісти з тематичними плакатами із написами «Запоріжжя – місто без стереотипів», «Дозволь мені бути» та іншими пройшлися площею Фестивальною, прилеглим до неї бульваром Центральним, скандуючи «Бунтуй, кохай, права не віддавай» тощо. Також представники оргкомітету прайду за допомогою дрону запустили у повітря веселковий прапор, який пролетів над площею Фестивальною. По завершенню ходи представники оргкомітету зачитали резолюцію акції з вимогами до центральних органів влади. Серед них – запровадити в Україні інститут реєстрованого цивільного партнерства, забезпечити виконання урядового плану дій з реалізації Стратегії у сфері прав людини, виявляти і запобігати злочинам на ґрунті гомофобоії та трансфобії, додати сексуальні та гендерні ознаки до закону України «По засади запобігання та протидії дискримінації в Україні» та інших, реагувати на бездіяльність під час розслідувань та розгляду у судах справ, пов’язаних зі злочинами на ґрунті гомофобії та трансфобії тощо. Місце проведення прайду у Запоріжжі пікетували представники окремих релігійних громад, зокрема організації «Традиція і порядок». Вони принесли з собою плакати з написами «Не спи з чоловіком, як з жінкою, бо це гидота», «Діти в небезпеці» та скандували «Запоріжжя – не Содом». До охорони правопорядку під час прайду у Запоріжжі залучили понад 700 правоохоронців, серед яких більш ніж дві сотні представників Національної гвардії. Територія площі Фестивальної на час прайду також частково була відокремлена спеціально встановленою огорожею. Потрапити на місце проведення заходу можна була лише після перевірки поліцією, а також температурного скрінінгу, який проводили волонтери заходу. Правоохоронці запускали активістів до зони, яка охоронялася, упродовж 50 хвилин, після чого поліція перекрила вхід на площу Фестивальну. Читайте також: «Будь-який гей-прайд – це мішень». Як відбувався перший онлайн Марш рівності? По завершенню прайду для його учасників було організовано автобуси, які відвезли їх у безпечне місце, звідки ті вже могли самостійно поїхати у потрібному їм напрямку. Аби активісти могли дістатися автобусів, поліція створила живий коридор на вході до площі Фестивальної. В цей час троє противників проведення акції спробували прорвати очеплення правоохоронців. Співробітники поліції у одного з них вилучили предмет, зовні схожий на револьвер «Флобер», його направлять на проведення експертизи. Як повідомили в поліції, на двох 39-річних місцевих мешканців складені адмінпротоколи за статтями про «дрібне хуліганство» та «злісну непокору поліцейському». На прайді у Запоріжжі були присутні спостерігачі ОБСЄ."
"2020-09-17","https://www.radiosvoboda.org/a/zhinocha-sprava-iryna-yarmolenko/30842678.html","#ЖіночаСправа: Ірина Ярмоленко – ексжурналістка, яка лобіювала Хартію гендерної рівності в Житомирі","#ЖіночаСправа – проєкт Радіо Свобода в рамках висвітлення місцевих виборів 2020 року. Він присвячений жінкам, які будують власну кар’єру в місцевих органах влади. Черговий матеріал присвячений депутатці Житомирської міської ради Ірині Ярмоленко. Вона розповіла про те, що спонукало її йти в депутати, які складнощі виникають у роботі в місцевому самоврядуванні, та чому не варто ділити політику на «чоловічу» і «жіночу». Коротка довідка: До розмови з Радіо Свобода житомирчанка Ірина Ярмоленко підключається з Бучі, що в Київській області. Туди вона перебралася не так давно, за її словами, з сімейних обставин. З 2015 року Ярмоленко є депутаткою Житомирської місцевої ради, але, як випливає з нашої розмови, подальше своє політичне життя бачить не там. У політику Ірина Ярмоленко прийшла з журналістики. Після навчання в Києві повернулася до рідного міста, де стала заступницею головного редактора в місцевій газеті. За висвітлення роботи місцевих ЖЕКів та водоканалу її видання отримало відзнаку «Української правди» та посольства Сполучених Штатів. «Я завжди піднімалася з тематики про соціальну справедливість, чи легко бути жінкою в Україні, моя дисертація ще на четвертому курсі в моєму виші була про це. Я написала близько пів сотні інтерв’ю з жінками, які досягли успіху, і це стало таким мотиватором, щоб ухвалити рішення, що так, мені це цікаво. Я стала одним із учасників регіонального штабу під час Революції гідності, і зокрема була творцем комунікаційного контенту саме для штабу Революції гідності і часто бувала в Києві. Власне, там я ще більше познайомилася з бізнесом різного рівня – малим, середнім, ближче познайомилася з депутатами чинної Ради, коли вже з ними спілкувалася. І я зрозуміла в розмові з ними, що іноді навіть маю більше поглядів і вони ширші, ніж коли вони відповідали на мої запитання», – розповідає Ярмоленко у відповідь на питання, чому вирішила йти в політику. Із початком політичної діяльності роботу в журналістиці вона припинила – з етичних міркувань: «будучи обраним від певної політичної сили, ти вже маєш політичне забарвлення і, щоб ти не писав, ти вже через призму своїх політичних поглядів це пропускаєш». Київський національний університет культури і мистецтв, який закінчила депутатка, протягом тривалого часу (в тому числі й під час її навчання) очолював Михайло Поплавський, щодо якого неодноразово лунали закиди в сексизмі щодо студенток. Втім, їй із таким ставленням стикатися не доводилося, каже вона. «Я була дуже віддалена від діяльності органів студентського самоврядування, про що наразі шкодую... Відповідно, я не була дотична до ректорату, до студентського самоврядування, тому ніколи не бачила жодних сексистських викликів у свій бік», – розповідає вона. Інший чоловік із певним «шлейфом», опосередковано дотичний до кар’єри Ярмоленко – голова «Радикальної партії» Олег Ляшко. У 2017 році, відповідаючи на виступ парламентарки від «Батьківщини» Альони Шкрум, він звернув увагу на її молодий вік і зовнішність, за що зазнав критики. А в 2018 році його звинуватила в сексизмі тодішня віцеголова Верховної Ради Ірина Геращенко, яку головний «радикал» назвав «віцеголовихою». Ярмоленко пояснює: вирішила балотуватися від партії Ляшка, тому що ця політична сила дозволила їй йти від рідного округу і не продавала місця в партійному списку. «Деякі партії за це брали гроші, яких у мене не було. Радикальна партія, розуміючи, що їм треба гендерну квоту витримати, запросила жінок, у тому числі мене. Але «Радикальна партія» ще й дала мені можливість балотуватися на своєму окрузі і, крім того, власне, з людей, які входили, можна було відчути, що з цими людьми можна спробувати займатися питаннями розвитку міста», – розповідає вона. Втім, одразу додає: «Але це також було помилкою в плані того, що я не відчула, що ми з моїми колегами стали одним цілим. Ми так і працювали всю каденцію: кожен за себе, якщо хтось має свої проєкти – на розвиток міста, хтось мав свій бізнес і його розвивав, і наш голова фракції абсолютно нічого не робив для того, аби згуртувати команду». На сайті Житомирської міської ради Ірина Ярмоленко все ще вказана як представниця фракції «Радикальної партії». Вона зазначає, що фактично вийшла з фракції ще в січні цього року і повідомила про це голову Олександра Раковича, але він не зачитав її заяву. «Ще раніше двоє інших моїх колег-депутатів вийшли з партії. Вони залишалися у фракції з поваги до голови фракції. В той же час, коли я побачила, що комунікації жодної немає, я повідомила голову фракції: я виходжу. Але він не сказав, що команди не існує. Так воно все й тягнулося і досі тягнеться», – констатує вона. За словами політикині, членство у фракції політичної сили Ляшка не завадило їй просувати ідею гендерної рівності. Житомирська міська рада у 2018 році приєдналася до Європейської хартії рівності жінок і чоловіків у житті місцевих громад – крок, до якого закликала і Ярмоленко. «Я Хартію рівності в житті місцевих громад просувала дуже багато. І на момент, як я взялася, була лише Вінниця підписана, а наразі ми маємо 60 підписантів, і я є членом Ради європейських муніципалітетів зокрема завдяки цьому. То я просувала на всеукраїнському рівні тему гендерної рівності й поваги до жінок і їхньої діяльності». Окрім лобіювання гендерної рівності, депутатка опікується питаннями захисту довкілля та протидії змінам клімату. В березні 2020 року вона ініціювала кліматичний форум у Житомирі, а тема «розумних міст» була частиною її порядку денного під час участі в проєкті «Нові лідери» в 2018 році. Під час виборчої кампанії 2015 року молодій політикині довелося зіткнутися з упередженнями, але, за її словами, їм було реально протистояти. «Як я йшла на виборчу дільницю, мені говорять: Боже, дівчинко, ти така молоденька, така гарненька, ну що ж ти там з ними зробиш, там і корупціонери, і мільйонери. Я кажу: послухайте, я дівчина, але в мене вже є такий досвід, я й журналістські розслідування писала, декого було звільнено після цих журналістських розслідувань. Я сьогодні прийшла до вас ось із цією листівкою, кажу, що я є, я тут живу поряд із вами і хочу займатися розвитком нашого округу. І коли люди це чують, в них вже відпадає цей стереотип. Але ти маєш про це сказати», – наголошує вона. No media source currently available Натомість деякі колеги в міській раді, додає Ярмоленко, у відповідь на пропозиції радили їй «підрости». «Коли я вже потім прийшла з програмами про те, що у програмах розвитку міст мають бути ключові показники ефективності, як це робиться в бізнесі – до чого ми йдемо, чому витрачаємо ці кошти, який кінцевий результат – то мені почали говорити: «та, створиш ще свій бізнес, підростеш, а тоді будеш виходити пропонувати». Я казала: стоп, ваші відповіді на рівні Радянського Союзу вже не прогресивні в сучасному світі. Зараз є питання ейджизму, сексизму і гендерної рівності. І після цього мої колеги, навіть які мали достатньо такі стійкі бачення, що я жінка і молода, вже принаймні публічно мовчали. Тобто на закиди можна зробити відповідь, особливо коли ти кажеш: те, що ти говориш – не прогресивно, а те, що я роблю, підтримує весь світ». У 2018 році проєкт «Чесно» назвав Ярмоленко серед депутатів, що пропускали засідання постійних комісій – за підсумками 2017 року її не було на 13 засіданнях із 43. Вона згадує, що засідання доводилося пропускати через хвороби дитини, а також участь у міжнародних заходах. «Постійні комісії – це часто приходить три-чотири людини, і ти розумієш, що замість просто прийти послухати, ти краще можеш добряче попрацювати зі своїми колегами-юристами чи економістами над цими проєктами рішень, але не в той момент, коли вони відбуваються. В усьому цивілізованому світі є reimbursement time, тобто витрачений час тобі компенсується за те, що ти присвятив його тій чи іншій роботі. В нашій Україні, на жаль, кількість депутатів настільки велика, що загальнонаціональний бюджет не витримає такого, а місцеві бюджети мають право дати якісь компенсації, проте не дають», – зауважує вона. Читайте також: У МОН перед місцевими виборами попередили – політична агітація у закладах освіти заборонена Порівнюючи бізнес-середовище і політику, Ярмоленко вбачає основну відмінність для політикинь в тому, що виборці «слів не добирають». Втім, додає, що політичне цькування – проблема і для чоловіків, і для жінок. «Чи то ти чоловік, чи то жінка, все одно політичний булінг дуже жорстокий, і немає жодної відповідальності. В коментарях боти пишуть що завгодно, одна людина тобі 10 коментарів, які хоче... Наприклад, я наразі виховую сина сама. Мені таке писали свого часу! При тому це були хлопці років 17-18. Я говорю: послухай, я вже мама, в тебе є своя мама, яка могла б тебе навчити не спілкуватися так із жінкою. Мені кажуть: навіщо ти відповідаєш, блокуй одразу. А я ще набираюся це вичитати, цю грязюку, а потім ще спробувати не нахамити людині, а поспілкуватися: звідки в тебе стільки жовчі? Чому ти так мене ненавидиш?» – згадує вона. При цьому позиватися на кривдників до суду, на думку Ярмоленко, немає сенсу: окрім судових зборів і видатків на адвоката, це вимагатиме також і витрат часу, а міська рада не надає депутатам своїх юристів. No media source currently available Робота в міській раді не оплачується. Депутатка, говорячи про джерела доходів, пояснює, що зараз перебуває в декреті з маленьким сином, але також працює в проєктному менеджменті як фрілансер. Переважно це пов’язано з організацією «Центр суспільних комунікацій», яку вона заснувала і тривалий час очолювала, і яка займається комунікаційними проєктами в галузях захисту довкілля та просування рівності. Ярмоленко згадує, що їй певний час доводилося залишати дитину в матері, щоб їздити на роботу до Києва, і свої заробітки вона вказує у публічній декларації. «Я готова це розповідати, тому що я розумію – я публічна людина. Але, коли тебе не запитують і говорять, що ти там «легкої поведінки» чи ти якась не така, то це неприємно. Але й чоловікам, я думаю, такі закиди є… Є кілька людей, до речі, пишуть прямо, і я кажу: я буду позиватися на вас до суду, бо те, що ви пишете, не відповідає дійсності і повністю спотворює фактаж, ви не володієте фактажем і просто мене принижуєте. «Та роби що хочеш», – розповідає політикиня. Все це, за її словами, знижує мотивацію жінок йти до політики, адже натомість можна реалізовувати себе в бізнесі. Робота в міській раді, додає Ярмоленко, не рахується і як трудовий стаж: «при тому, що ти реально вичитуєш купу документів на рівні з чиновниками, сидиш на комісіях, обговорюєш, дискутуєш, пропонуєш проєкти, виходи з кризових ситуацій часто, рятуєш якийсь скандал, який вже вони начудили з виборцями. А потім ніхто навіть дякую не скаже за нову прокладену доріжку, новий підземний інклюзивний перехід, нове освітлення, де вас раніше грабували». Втім, йти з політики дівчина не планує. На прийдешніх місцевих виборах вона планує балотуватися в Бучі від партії «Нові обличчя». Її очолює міський голова Ірпеня Володимир Карплюк, якого активісти пов’язують із корупційними скандалами, зокрема – ухиленням від сплати податків, розтратою бюджетних коштів, незаконним виділенням лісу під забудову. За словами Ярмоленко, вона вирішила долучитися до цієї партії на запрошення її голови, тому що побачила інтерес до своєї програми та планів роботи в місцевій раді. На новому місці Ярмоленко вже встигла організувати кілька акцій, серед них – ініціативу «Місяць без пластику в Бучі». Верховна Рада нещодавно знизила до 10 тисяч населення населених пунктів, де можна балотуватися до місцевого самоврядування самовисуванцями. На питання, чи партизація виборів не вплине негативно на залучення жінок, Ярмоленко висловлює переконання, що мотивовані громадяни зможуть знайти спосіб обратися незалежно від статі. «Нещодавно прийшов до нас один із кандидатів, каже: «а я підписаний як «маменькин бизнесмен» у вайбері, знайдіть мене», – наводить вона приклад. – То чому ми не говоримо про якість політики, а говоримо про якість політики жіночої чи чоловічої? Є загроза того, що їх поставлять лише формально, але ті жінки, які захочуть бути неформальними, переможуть. Ті, кому скажуть «ви готові формально (бути депутаткою – ред.)», вони скажуть «так» – то є й чоловіки, які готові формально. Зрештою, ми звикли, все-таки в Україні такі традиції, що до початку 20-го століття жінок не було при владі. Генетично закладено, що це роль тільки чоловіків. Ще роками ми будемо відходити від цього, але на це потрібен час. Тому що історично так склалося, що в нас вже сидить те, що це не жіноча справа, але це не так і це буде змінюватися». Ярмоленко входить також до громадської ради при парламентському об’єднанні «Рівні можливості», яке ставить собі за мету просування гендерної рівності та покращення становища жінок у суспільстві. Громадська рада не так давно долучилася до розробки проєкту «Вибори без сексизму», в рамках якого створений спеціальний чатбот для повідомлень про сексистські випади під час виборчого процесу. Говорячи про розробку національного законодавства, зокрема і в цій галузі, депутатка підкреслює, що його практичне застосування на місцях багато в чому залежить від місцевих лідерок. Попри всі складнощі роботи в місцевому самоврядуванні, Ярмоленко радить жінкам із активною позицією не вагатися, якщо в них виникне бажання взяти участь у політичному житті власної громади. «Якщо ви тільки навіть замислюєтеся, що ви активна, маєте думку, позицію, хоч якийсь навіть дрібніший проєктик, бачите, що без вас це страждає – йти до партій і говорити, що я маю своє бачення і пропозиції до партії, як разом розвивати місто. Дивитися, кому це цікаво, обійти кілька партій, і зрозуміти, з ким ви найкраще це можете втілити. Йти і пробувати перемагати. І, коли переможе або коли не переможе – не розчаровуватися, не мати рожевих окулярів, що це буде легко. Це буде складно, але це точно буде чудовий плюс, тому що це новий соціальний ліфт». No media source currently available Ставши депутаткою, я зрозуміла, як я можу спілкуватися з людьми, що я можу їх не боятися, від бізнесмена до чиновника – вони працюють на наші податки, а бізнес залежний також від комфорту і якості місцевих послуг, чи наскільки він буде тут якісно працювати і заробляти. Я втратила можливість боятися людей, і це також важливо, коли ти хочеш досягнути чогось, то треба не боятися», – підсумовує вона."
"2020-09-12","https://www.radiosvoboda.org/a/news-partnerstvo-biaritz-rivnist-gender/30834785.html","Україна отримала офіційний статус учасниці «Партнерства Біарріц» – ОПУ","Україна отримала офіційний статус учасниці «Партнерства Біарріц» – міжнародної ініціативи рівних прав і можливостей для всіх, повідомила в суботу пресслужба Офісу президента. «У межах партнерства Україна як повноправна учасниця бере на себе зобов’язання у п’яти сферах. Це розвиток безбар’єрного публічного простору, дружнього до сімей з дітьми та маломобільних груп населення; навчання дітей принципів рівності жінок і чоловіків; запобігання насильству; зменшення розриву в оплаті праці жінок і чоловіків; створення більших можливостей для чоловіків піклуватися про дітей», – йдеться в повідомленні. Читайте також: Гендерна нерівність: п’ять порушень прав жінок в Україні «Партнерство Біарріц» було започатковане лідерами країн Групи семи (G7) на саміті в місті Біарріці (Франція) 25 серпня 2019 року під головуванням президента Франції Емманюеля Макрона. Мета ініціативи – посилити відповідальність та консолідувати зусилля міжнародної спільноти щодо досягнення гендерної рівності."
"2020-08-22","https://www.radiosvoboda.org/a/emine-dzhaparova/30796261.html","Про ситуацію в Білорусі, паралелі з Майданом і війська в Криму: інтерв’ю з Еміне Джапаровою","Вона добре знає російську, бо закінчувала російську школу, але кілька років тому принципово говорила українською в прямому ефірі російського телеканалу. Через анексію Криму вона не може поїхати до рідної Керчі, до будинку, де її батько колись зробив табличку: тут розмовляють кримськотатарською. Для неї є важливим дистанціювання «від «брата», міф про якого нам постійно нав’язували, коли ми перекриваємо «пуповинний зв’язок» з Російською Федерацією, то спроможні сформувати без впливу ззовні бачення, хто ми є» . У чому схожість нинішньої білоруської ситуації з Україною 2014-го? Чи не зажене світ Білорусь в російські «обійми»? Якою є стратегія повернення Криму? Про все це і більше перша заступниця міністра закордонних справ України Еміне Джапарова в інтерв’ю Радіо Свобода Інна Кузнецова: Ми звикли до того, що ви – Еміне Джеппар. Але в документах – Еміне Джапарова. – Дійсно, справа в тому, що, згідно з національною традицією, наші прізвища не мають кінцівки «-ова». І в кримських татар моє прізвище лунає, як Джеппар. Фактично така наша національна форма прізвища. Але в паспорті в мене прізвище Джапарова. Тому, коли мова йде про офіційні листи, які я підписую, і про офіційне спілкування, то я – Джапарова. В соціальних мережах або десь, де є приватні історії, я обираю бути Еміне Джеппар. – Але чи можна це на законодавчому рівні, можливо, змінити? Чи захотіли би кримські татари ось це зросійщене «-ова» забрати? – Такі дискусії були в принципі і в рамках Меджлісу кримськотатарського народу, але насправді можна поміняти прізвища в паспорті. Єдине, що це достатньо складний процес, тому що доведеться міняти всі документи разом з ним. – І переходимо до таких справ, про які, можливо, не дуже хотілося би говорити у суботу, але, на жаль, реалії такі – мова піде, звичайно, в першу чергу про Білорусь, де вже практично 2 тижні тривають протести. ЄС вирішив не визнавати результати виборів президента Білорусі, збирається накласти санкції на суттєву кількість людей. Уже санкції накладені литовським урядом на пана Лукашенка та на понад 30 його чиновників у зв’язку з тим, що відбулася фальсифікація виборів та жорстоке поводження з протестувальниками. Яка позиція України на сьогодні? Ми бачили деякі заяви і відкликання для консультацій посла України в Білорусі. – Ми, дійсно, уважно слідкуємо за подіями в Білорусі. Вони викликають не тільки емоції. Вони, звісно, спонукають нас формувати певні позиції, враховуючи багато наших взаємин не тільки двосторонніх, але й у тому числі, зокрема, мінські перемовини і майданчик, який ми маємо в Мінську. Однозначно скажу, що в принципі ми своїми заявами (вже їх було кілька) свою позицію оформили так чи інакше. Першою заявою, яка пролунала, була заява в рамках Люблінського трикутника, заява міністрів закордонних справ Литви, Польщі і України, де в принципі оголосили найголовніше – готовність допомогти і готовність бути посередниками. Далі було декілька заяв, у тому числі і та, де ми сказали, що наша загальна лінія йде в рамках лінії ЄС. Буквально днями ми приєдналися до заяви, яку оголошував Боррель 11 серпня від імені країн-членів ЄС. І ця заява була про те, що вибори не були чесними, засуджувалося насилля необґрунтоване і вимагалося негайне звільнення всіх тих, хто сьогодні утримується за гратами через мирні мітинги. В принципі весь трек наших реакцій є абсолютно послідовним. І так само відповідно до того, як відбувається ситуація всередині Білорусі, ми інформуємо свою позицію. Дійсно, ми викликали посла на консультації. Ці консультації наразі тривають. І я думаю, що ми так само будемо цю позицію оформлювати в інші заяви. – Разом з тим пан Лукашенко доволі агресивно себе поводить. Він, наприклад, вчора говорив про те, що офіційні органи Білорусі мають нагадувати і Меркель, і Макрону, і Науседі, і Дуді, і Зеленському, щоб вони знали, що відбувається в Білорусі, і офіційну точку зору. Це доволі жорстко було сказано. – Заяви ЄС формують певну чіткість позиції. Так само ми теж придивляємося до ситуації всередині Білорусі і формуємо свою позицію. Я сподіваюся, що ми будемо ці позиції оголошувати так чи інакше. Буквально 18 серпня відбулася відеоконференція, екстрена нарада лідерів країн ЄС, де фактично ми побачили новий трек позиції. – Тобто Україна долучається до того, що робить ЄС? – ...і мобілізується величезний грошовий фонд, 53 мільйони євро, для допомоги Білорусі. Наша позиція загалом не суперечить позиції ЄС. – Пан Лукашенко сказав, що фінансування заворушень – це і є розпалювання. Ви згадуєте фінансування. Він каже, «ми бачимо, що це фінансування триває». – Ситуація в Білорусі розпочалася до того, як ЄС почав мобілізувати фонд для допомоги Білорусі за результатами цих виборів. Тому я не поєднувала би одне з іншим. – До речі, п’ятий президент України Петро Порошенко сказав, що важливо, аби світ не загнав Білорусь у Росію. Це важливий такий факт. І як бути так, щоб дійсно не наблизити? Оскільки ми бачимо, що Олександр Лукашенко дуже часто спілкується з російським президентом. – Я думаю, що наразі достатньо важко спрогнозувати, які будуть дії. Але однозначно така загроза, такий ризик існує. Особливо на фоні того, що ми в принципі переживали дуже схожу історію в 2014 році. Ми як ніхто розуміємо подібні ризики і загрози. – Коли Олександр Лукашенко звертався до своїх чиновників і згадував про протестувальників, то називав їх «майданутими», проводячи фактично паралелі з тим, що відбувалося в Україні в 2014 році. Наскільки схоже те, що сьогодні відбувається в Білорусі, з тим, що відбувалося в 2014 році в Україні? – Схожість полягає в тому, що за своєю суттю це незгода народу країни. Ми так само виявили свою незгоду з тією політикою, яку мали від президента Януковича. Я думаю, що приблизно те ж саме відбувається і в Білорусі. І от за цією природою такої незгоди ці ситуації дуже схожі. – Але якщо в Україні бачили і зовнішнього ворога, то в Білорусі зовсім інший аспект – вони в Росії бачать друга. – Напевне, ми вже бачили ворога, тому що по-іншому розвивалася ситуація. По-іншому поводилась Російська Федерація. Тобто вона абсолютно чітко почала проявляти свою агресивну політику, починаючи від окупації Криму. А це вже фактично головний злочин, який про непорушність кордонів і територіальної цілісності. І, звісно, нам з цієї точки зору набагато легше було, ідентифікуючи зовнішнього ворога, мобілізовуватися і перебувати в стані тонусу. З Білоруссю, напевне, трошки інше. Тут насправді багато паралелей можна проводити. Мені здається, що одне з таких пояснень, чому це так, інтегрованість у тому числі в інформаційний простір Російської Федерації. – До речі, лідер Меджлісу кримськотатарського народу, пан Чубаров кілька днів тому сказав, що протести в Білорусі можуть спровокувати гібридні заходи з боку Москви, але Україна якраз могла би це використати собі на користь, у тому числі і в питаннях деокупації Криму, зважаючи на те, що, можливо, Захід об’єднається в цьому питанні, буде розуміти агресію. – Я думаю, що Захід в принципі розуміє процеси, що відбуваються за лаштунками. І однозначно ми у своїх перемовинах з нашими партнерами тримаємо руку на пульсі і намагаємося відстежувати у тому числі і дії Російської Федерації. Ми доносимо до партнерів все те, що відбувається в Україні, в окупованому Криму, на Донбасі. І це такі треки, які ніколи не зупиняються. – Голова парламентської делегації в ПАРЄ Єлизавета Ясько виступила з ініціативою постанови стосовно «Акту свободи Білорусі». Як ви вважаєте, наскільки важливими є такі речі? –Позиція депутатів теж з цієї точки зору артикулює певне бачення українського суспільства і народу України. – Ми з вами зустрічаємося напередодні Дня Незалежності. Що для вас незалежність? Виходячи з того, що кримські татари переживали окупацію тричі у своїй історії. Це третя на даний момент. Незалежність викарбовується. До незалежності ми йдемо. Мені здається, що ми тільки зараз усвідомлюємо справжність незалежності, бо вона нам дається занадто дорогою ціною. Тут є і персональний вимір відчуття незалежності. Бо для мене незалежність – це український Крим в першу чергу, боротьба за цей Крим і повернення Криму. І це такий тест на спроможність держави Україна. Якщо брати вимір загальний, то я знаю і відчуваю, що, як і героями не народжуються, героями стають, так само нації стають незалежними. Ситуація, яка в нас відбулася, російська агресія у 2014 році, Революція Гідності, а до того Помаранчева революція – все це є тими кроками на шляху до своєї ідентичності, до формування національних інтересів. А це є атрибутами незалежності. Тому однозначно, мені здається, що ключовими і для мене важливими зараз історіями є дистанціювання від Російської Федерації, від «брата», міф про якого нам постійно нав’язували. Це коли ми перекриваємо «пуповинний зв'язок» з Російською Федерацією, дистанціюємося від всього культурно, мовно, ментально, історично, політично, на всіх рівнях це відбувається, то тільки за таких умов ми спроможні сформувати без впливу ззовні ось це бачення, хто ми такі є. Тому я оцінюю, що ми зараз вже сьомий рік поспіль рухаємося дуже швидко. Для мене події в Україні – це така абсолютно глобальна реконструкція. Подивіться, будь-яка сфера життя... Одночасно тривають десятки реформи – від медичної до освітньої. Тобто всі сфери життя так чи інакше змінюються. – Тут стосовно реформ і освітньої, і медичної зараз багато людей почнуть вас критикувати. – Я не оцінюю реформи. Я кажу про те, що вони відбуваються. Це теж ознака того, що все те, що десятками років в нас десь перебувало в якомусь латентному стані, в стані, де руху в принципі не відчувалося, зі швидкою динамікою зараз відбувається процес змін. Інша справа – як вони відбуваються. І тут, звісно, можна дискутувати. – Ви згадали питання мови. І ми бачимо, що у Білорусі фактично білоруською мовою ніхто не говорить. І це так само велика проблема. Ви народилися в Криму. Там вчили, очевидно, спочатку російську, але добре знаєте і кримськотатарську, і турецьку, українською дуже добре говорите. Я вже мовчу про англійську і іспанську. – Російська мова і Білорусь, мені здається, що багато в чому Україна теж була занурена в цей культурний, мовний, інформаційний простір Росії з усіма наративами і історіями, які були притаманні царській, радянській, а сьогодні вже путінській Росії. У Білорусі так само. І мені здається, якщо просто зараз піднятися над політичними процесами, я думаю, що Білорусь теж зможе усвідомити, у чому полягає ця загроза. Так само, як і ми як нація це усвідомила. І ми в принципі виборюємо своє право за свою самобутність. У нас є своя ціна. Я не можу зараз коментувати, яка ціна буде в Білорусі. Але однозначно мова є тим аспектом в тому числі політичного впливу, який російська імперія, її можна так називати, за різних часів намагається впливати на сусідні країни. І ми ж бачимо коментарі російських чиновників, які кажуть: українська – це суржик російської мови, білоруська – це суржик російської мови. Тому, звісно, такі речі, мені здається, важливо розуміти. Якщо повертатися до своєї історії, то в моїй сім’ї я була так вихована. Не було можливості вчити кримськотатарську мову в школі, тому що в Керчі не було кримськотатарських шкіл і класів. Мій батько... в нас навіть така табличка була біля входу в будинок, що в нашому будинку розмовляють тільки кримськотатарською мовою. Виняток робився тільки для української мови. – Українську у школі вчили? Українську я вчила у школі. У нас не було навчання українською мовою, це був просто предмет «українська мова і література». Я пам’ятаю свого викладача. Юлія Онисимівна. Я їй дуже вдячна за ці знання. Мені здається, що кримські татари здебільшого дуже тяжіли до вивчення української історії, української мови. Це теж була така ознака нашого намагання інтегруватися в український простір. І в принципі 2014 рік проявив те, що громадянами України є у цьому справжньому сенсі кримські татари. тільки ось цей, напевне, епізод, історія дозволяє нам зараз перезавантажити суспільний договір між українцями і кримськими татарами, які є однією політичною нацією або в нас є одна задача. І ми працюємо на цю одну задачу. – А зараз з кримськотатарською мовою в Києві наскільки складно, наприклад, для доньок? – Я намагаюся продовжувати традиції. Вдома ми намагаємося розмовляти кримськотатарською мовою, тому що це чи не єдиний інструмент, коли ми можемо зберігати рідну мову. Не завжди виходить. І садочок, і школа – це україномовний, англомовний простір. І єдина можливість практикувати мову – це дім. – Повертаючись до більш глобальних питань. Стратегія деокупації Криму, над якою працювало МЗС. Я пам’ятаю, як міністр закордонних справ України Дмитро Кулеба перед тим, як ви мали прийти у міністерство, говорив, що у вас є конкретні пропозиції, напрацювання. Чи передано вже цю стратегію до РНБО? – Це поки не публічний документ. Наша позиція є чіткою з цього приводу. Це тільки елемент національної стратегії. Ми вважаємо, що мають бути доопрацьовані інші елементи, які утворять загальнонаціональну державну політику у вигляді стратегії по деокупації Криму. Ми передали у відповідні органи ці документи, напрацювання, чекаємо зараз відповідного опрацювання. І ми сподіваємося, що це підштовхне до розроблення національної стратегії. – Я розумію, що не все можна озвучувати. Але щось з цього можна? – Зовсім мінімально. Вона окреслює наші зовнішньополітичні зусилля в напрямку Криму. Вона систематизує наші кроки і те, що вже було зроблено, і те, що має бути зроблено. Я поділюся, напевне, найближчими планами. Це ідея створення «Кримської платформи». Це робоча назва. – Це ось цей комунікаційний майданчик, так? Це рамка, яка дозволить нам систематизувати наші зовнішньополітичні зусилля. Тобто в принципі від треку підтримання теми Криму у рамках міжнародних організаціях: ООН, Ради Європи, ОБСЄ, можливих інших... Наприклад, ми зараз хочемо отримати статус спостерігача у Тюркському союзі. Це міжнародна організація, до якої входять країни тюркомовні. Останнім отримувала статус спостерігача Угорщина. Ми вважаємо, що це теж може бути майданчиком, де ми можемо піднімати тему Криму і кримських татар та тих наслідків, з якими стикається народ сьогодні, після окупації. І далі до заходів, які Україна ініціює і має ініціювати. Зокрема безпекова конференція, яку ми плануємо проводити. Зараз, звісно, з пандемією коронавірусу достатньо складно планувати заходи. Але в нас вже є, певний тайм-лайн того, що варто робити. Далі мова йде про ініціативу скликати саміт кримський, який буде проводитися щорічно в Києві. І ми будемо відкривати таку можливість і запрошувати приєднатися до цієї платформи наших партнерів. Станом на зараз на всіх зустрічах з послами я потроху проговорюю ці наші ідеї. Ці напрацювання вже були передані офіційно президенту України. Ми тепер чекаємо можливості запуску цієї платформи. Передбачатиметься широке коло консультацій, запрошення партнерів і заходи для того, щоб цю платформу оформити в певні ініціативи. – Наскільки я зрозуміла, там великою мірою будуть розглядатися питання безпеки Чорного моря, Азову і питання мілітаризації півострова? У тому числі і головним чином. Наша риторика 6 років здебільшого у праволюдському вимірі. Це один із напрямків. Але мені здається, що дуже недооцінений, недопроговорений, недоартикульований трек безпековий. Однозначно ключовою загрозою сьогодні є якраз мілітаризація Криму. Подивіться, як Росія себе поводить в Криму. В принципі все, що проводиться в Криму, має одну мету – військову. Можливо, комусь, хто поїде в Крим побачити прекрасне Чорне море, видасться, що там є якийсь розвиток інфраструктури, то він дійсно є, але мета розвитку цієї інфраструктури військова. Тобто на сьогодні можна констатувати, що Крим – це військова база Російської Федерації. Все, що тестується і тренується в Криму, далі перекидається, згідно географії, у тому числі в регіон Середземномор’я. І, як на мене, те, на чому ми наголошуємо в перемовах з партнерами і будемо продовжувати наголошувати на цьому, що нам потрібно створювати майданчик, де відбувається активне, оперативне відстеження всього того, що Росія сьогодні здійснює в Чорному морі, намагаючись домінувати, контролювати ситуацію в Чорному морі. І для нас важливо мати платформу, де всі ці наслідки гібридні, класичні і традиційні військові відбуваються. – У 2014 році Україна, формовуючи формат для мінських переговорів і нормандських по Донбасу, по Криму нічого не створила. Чи можна називати створення ось цієї «Кримської платформи» виправленням помилки? Чи буде це чимось схожим на мінський формат чи нормандський? – Я не хочу коментувати в контексті «виправлення помилок». Я думаю, що попередня влада, попередні керівники ухвалювали рішення відповідно до тієї ситуації, яка була. Вона була дуже непростою. Зараз, мені здається, назріла така ініціатива. Вона не нова, насправді вона в тому числі пропрацьовувалася в рамках МЗС, але в різних інших форматах. Вона не називалася «Кримською платформою». Були ідеї створювати формат «Женева плюс», потім формат друзів деокупації Криму, формування мережі партнерів. Жоден з них не знайшов такого підґрунтя. Знову ж таки не буду коментувати, тому що це буде суб’єктивна точка зору. Так само ми зараз не можемо констатувати однозначно, що ця платформа відбудеться так, як ми її бачимо. Тому що тут дуже багато чого залежить від наших міжнародних партнерів. Тобто ми ініціюємо, але сенс їй ми не можемо надати самостійно. Багато в чому вона залежатиме від готовності партнерів брати в ній участь, здійснювати певні кроки. Наш меседж, що за ці 6 років ми всі увійшли в певний стан звички чи у певний стан, тепер ми маємо виходити за межі нашого власного усвідомлення, що є Крим і які наслідки. Ось ми намагаємося цю ситуацію довести до партнерів. І я дуже сподіваюся і вірю, що що вони приєднаються до наших ініціатив. Ще одне. Коли ми кажемо про деокупацію, то ми не маємо мати жодних ілюзій – жодна платформа не деокупує Крим. Тому що мова йде про агресивну політику, де дипломатичними, політичними реверансами достатньо складно мати справу з тією Росією, якою вона, на жаль, є сьогодні. Але якщо ми не будемо ініціювати, то ми ніколи не побачимо того майбутнього Криму, який ми в принципі бачимо як Україна, як суспільство і як держава. – Мустафа Джемілєв і Рефат Чубаров просили президента Зеленського порушити питання про постійну моніторингову місію в Криму на міжнародному рівні з тим, щоб інформувати про порушення прав людини там. Наскільки це питання просувається? – Ця ідея і необхідність роботи постійної або тимчасової моніторингової місії міжнародних організацій від самого 2014 року так чи інакше порушується, просувається і озвучується. Інший момент – це та стіна, яка називається «Російська Федерація». Я просто поясню, що для України принциповим є (і це нормально), що будь-яка моніторингова місія має заїжджати в Крим згідно українського законодавства як частину України. Російська Федерація на таке формулювання не погоджується. І інший момент, що будь-який злочинець хоче приховати свій злочин. Діяльність моніторингової місії – це зовсім про інше. Тому, очевидно, Російська Федерація буде шукати різних аргументів, декларуючи, що вони чекають всіх у Крим (ми чуємо це всюди, що «приїжджайте до нас в гості у Крим – ми вам все покажемо і розкажемо». Штудман з’їздив туди. Його ФСБ за руку водило на всі зустрічі. І ми розуміємо, що адекватне сприйняття ситуації з ескортом ФСБ достатньо складно сформувати. Тому, на жаль, Російська Федерація блокує... – І місія туди потрапить не скоро? – І місія туди, як на «територію Російської Федерації», як наполягають російські чиновники, політики і дипломати, не потрапить. – В анексованому Криму і на території Росії незаконно утримують понад 120 осіб. Переважно це кримські татари. Під час останніх двох обмінів кримців не було. Як ви думаєте, у чому проблема? І коли можна очікувати? – Я розділяла би ситуацію, яка зараз відбувається з політв’язнями в Криму. Їх дійсно більше 100. І тут насправді справа не про кількість, а про систему. Це такий репресивний інструмент, яким активно користуються для того, щоб постійно тримати суспільство в тонусі. Її головна задача – це підтримувати певний рівень страху для того, щоб люди були паралізовані, і ось цих елементів опору не відбувалося. І скажу, що з останнього, те, що ми відстежуємо. Наприклад, класична журналістика в Криму неможлива. Ми переживали це разом і з «Крим. Реалії», коли починали працювати після окупації, після того, як ми виїхали з Криму. Десятки ЗМІ змушені були виїхати. І таким феноменальним явищем в Криму було формування громадянської журналістики, коли люди, які не згодні з тими правопорушеннями, які відбувалися, з обшуками в будинках кримських татар, просто брали телефони, фільмували, викладали в соціальні мережі. І таких людей так само саджають за грати. На сьогодні їх 11. І ми як міністерство започатковуємо кампанію на підтримку громадянських журналістів. І так само ми запустили платформу міжнародної дії зі звільнення політичних в’язнів. І я сподіваюся, що такі платформи теж допоможуть не тільки самостійно рухатися, але й координуватися з родичами політичних в’язнів і з десятками громадських правозахисних організацій якраз з метою єдиного поступу на тому шляху боротьби за кожного політичного в’язня. Чому кримських політичних в’язнів немає в списках? Мені достатньо важко коментувати. Якщо пригадувати, як повертали кримських татар, то Ельмі Умеров і Ахтем Чийгоз повернулися в Україну за посередництва президента Туреччини. Вони наразі в Києві. Едем Бекіров був включений через стан здоров’я у список. Інші, мені здається, ті, які сьогодні утримуються – здебільшого це стосується позиції самої Російської Федерації, яка аж ніяк не хоче випускати кримських татар за будь-яких умов, тому що найбільш не лояльним населенням в Криму є кримські татари. Тому будь-який спуск цієї позиції вони намагаються не допускати, як на мене, таких речей для того, щоб тримати ось цю репресивну дійсність в Криму до останнього. – Ви не так давно зустрічалися з митрополитом Климентом. Є рішення щодо знесення храму ПЦУ в Євпаторії і виселення ПЦУ з симферопольського храму. Які інструменти задіюєте для того, аби ПЦУ в Криму все-таки залишилася? – Інструменти класичні. Це інструмент публічності. Він, можливо, скептикам видасться неефективним, однак на сьогодні, я вважаю, в тій рамці міжнародно-політичного і дипломатичного шляху повернення Криму, який здавався відразу ще майже після 2014 року, є одним з головних. І ми домовилися з Климентом, про певні практичні кроки, як ми будемо рухатися. Ми запросили приєднатися до Платформи міжнародної дії, яка має на меті звільнення політичних в’язнів. І ми отримали згоду. Ми домовилися по деяких заходах в рамках міжнародних організацій, мета яких – донести до партнерів, що відбувається з тиском на УПЦ. – Ми говорили про різні майданчики. Один з таких – невеличка акція, українські дипломати вирішили зробити такий марафон відстанню від Києва до вашого рідного міста Керч. І кожен дипломат у різних країнах пробігає хто скільки може – хто кілометр, хто 10, хто й 20 км, аби пробігти цю символічну відстань до тисячі кілометрів. Що це для вас? – Я була дуже зворушена такою ініціативою. Відверто. Вона не була запланована. Це була ініціатива деяких дипломатів, до якої зараз приєднується все більше і більше дипломатів. Такі символічні речі дають відчуття, що ти не один на цьому шляху. Працювати в системі достатньо непросто. Тому що дуже багато процесів відбувається одночасно, є дуже багато викликів. І відчуття, що поряд з тобою віддані люди, які працюють в тому ж самому напрямку, для яких питання повернення Криму є справою не тільки професії, але й громадянською позицією, дуже підсилює та дає можливість просто з більшими силами рухатися вперед. – До речі, про громадянську позицію. Один із відомих українських гуртів записав кліп на підтримку протестів в Білорусі та підтримку українських воїнів. У цьому кліпі знялися два українські режисери-кримці – Олег Сенцов і Ахтем Сеітаблаєв. І що найбільше вразило всіх жінок? Те, що у цьому кліпі немає жодної жінки. Адже в Україні багато героїнь-жінок, які воюють на сході України. Ну, і білоруські протести загалом – спочатку це здебільшого жіночі акції, тому що якраз жінки вийшли на вулиці. Як ви це оцінюєте? – В Криму, до речі, теж виходили жінки. Напередодні окупації, в березні жінки виходили тисячами на вулиці, що «ми проти війни». І це теж достатньо унікальне явище, як на мене, що дозволяє проводити певні паралелі того, що відбувалося і в Україні, і в Білорусі. Коли я казала про глобальну реконструкцію, то це ж не тільки про реформи і здебільшого не про реформи. Це про реформу свідомості. Це про зміну певних світоглядних речей, цінностей, от що для мене важливо, як я себе відчуваю, які принципи для мене важливі: гідність, свобода, українська мова. І жіноче лідерство чи включення жінок до суспільно-політичних процесів – це одне з тих перезавантажень суспільних договорів, які були більш актуальні до, умовно, 2014 року, до процесу початку цієї глобальної реконструкції. Мені здається, що той дискурс, який ми сьогодні маємо у суспільстві, а він піднімається на всіх рівнях: від парламенту до Кабміну, є правильним. Так, хтось більш обережно ставиться до гендерної рівності, хтось менш, хтось скептично, хто як коментує. Але, резюмуючи, скажу, що для мене це питання жіночого лідерства. І я вважаю, що дуже багато залежить від самих жінок, бо це в першу чергу від віри в себе залежить. – Так, це змінюється. Тому що я пам’ятаю, як кілька років тому, тодішня заступниця міністра закордонних справ Лана Зеркаль говорила на одній жіночій зустрічі, що МЗС – це такий чоловічий механізм, де жінці дуже складно. Можливо, вона сказала не «механізм», але жінці було дуже складно, їй доводилося доводити, що жінка може працювати керівником. – Я дуже поважаю всі зусилля, які колега Лана Зеркаль зробила, особливо на міжнародних судових майданчиках. І вона дійсно проробила шалену роботу з точки зору захисту наших позицій. Ми як міністерство були одним із перших центральних органів виконавчої влади, яке зробило гендерний аудит разом з ООН-Жінки. Чому він був важливий? Це насправді сотні анкетувань, сотні інтерв’ю з жінками, чоловіками, які працюють в міністерстві, з метою виявити якраз, у чому ж проблема, чому жінки не завжди відчувають себе включеними у процес. На що я звернула увагу в цьому гендерному аудиті? Наприклад, виявилося, що жінки схильні чекати на пропозицію підвищення по кар’єрних сходах, ніж активно це пропрацьовувати самостійно. Натомість чоловіки це роблять ініціативно, я би так сказала. – Ще одне питання: ратифікація Стамбульської конвенції. Напередодні мені трапився пост Ольги Лисенко в мережі «Фейсбук». Вона написала, що їй соромно за рідне місто Острог, бо вона там побачила біг-борд з написом «Ні – Стамбульській конвенції!». Ми знаємо, що Стамбульська конвенція – це конвенція Ради Європи про запобігання насильству стосовно жінок і домашньому насильству та боротьби з цими явищами. Але коли громада міста не підтримує цю конвенцію? Стамбульська конвенція виступає за кримінальну відповідальність проти зґвалтувань, про насилля, а в суспільстві це не сприймають... Чи суспільство хтось готує до того, щоб не сприймати? – Тут дуже чітка і проста позиція. Наше позиція, що ця конвенція має бути ратифікована. Ми цю позицію оголошували різними формами. В демократичних суспільствах так і відбувається, що не всі частини суспільства згодні з тим чи з іншим, але це процес. І я сподіваюся, що той дискурс, який сьогодні відбувається, бо насправді дуже багато тих, які артикулюють, що потрібно ратифіковувати цю конвенцію, теж багато таких людей – момент процесу. – Маємо трохи запитань з наших соцмереж до вас. Пише людина з ніком «Православ»: «Медведчук, відвідавши окупований Крим, порушив закон України чи ні? Як цю поїздку пояснити, наприклад, в Європі, вимагаючи посилення санкцій?». – В Європі не очікують нашого пояснення візиту Медведчука. Це його приватний візит. Я не підтримую подібні візити. Тому що територія на сьогодні є окупованою. Скоріш за все це про туризм, тобто це літня подорож в той Крим, який бачить собі Медведчук. Але той Крим є окупований Російською Федерацією. Ну, і тут вже питання вже того, як це сам Медведчук сприймає. Я, наприклад, не розділяю подібного. – Тобто це питання, швидше, моралі, так? Бо за законом немає відповідальності. – Так. За законом перетин адмінмежі і заїзд, умовно, у Крим має відбуватися через материкову Україну. А питання моралі – то вже інше питання. – Ми зустрілися з вами напередодні Дня Незалежності. Незалежність для чи незалежність від? – Незалежність. Не для, не від. Це – незалежність. – Тотожність свободи? – Самобутності, свободи і гідності. – Що побажаєте українцям у День Незалежності? – Мати сили рухатися вперед. Була керівником Київського бюро Радіо Свобода впродовж останніх 14 років життя (30.03.1963 – 16.09.2023). Закінчила факультет журналістики Київського Національного університету імені Тараса Шевченка. Працювала кореспондентом, політичним оглядачем Національного радіо, головним редактором Радіо Ера FM."
"2020-08-18","https://www.radiosvoboda.org/a/platforma-demokratychnoj-partii-ukraina-/30789457.html","Демократи США обіцяють підтримку територіальній цілісності та реформам в Україні – платформа партії","У платформі Демократичної партії США 2020-го, опублікованій на вебплатформі Демократичного національного з’їзду, йдеться про те, що представники партії будуть продовжувати «трансатлантичну підтримку зусиллям з реформ в Україні і її територіальній цілісності». Ця платформа була ухвалена на засіданні комітету із розробки платформи 27 липня і рекомендована для схвалення делегатами з’їзду, який розпочався 17 серпня. Документ на 92 сторінки охоплює чимало аспектів внутрішнього життя країни – економіку, охорону здоров’я, реформу системи кримінального права та імміграції, а також зовнішньої політики. У платформі, зокрема, йдеться про необхідність трансатлантичного співробітництва для вирішення багатьох викликів сьогодення. «Ми працюватимемо разом із окремими європейськими країнами та Європейським союзом, щоб протистояти загрозам нашим демократіям і посилити спільну стійкість проти корупції і клептократії. Ми будемо підтримувати більшу європейську інтеграцію, сильніші можливості захисту і більшу енергетичну безпеку. Ми посилюватимемо нашу координацію і наші спільні стандарти щодо технологій, торгівлі, інвестицій. Ми працюватимемо разом, щоб посилити наше економічне відновлення після COVID-19 і зменшення нерівності», – йдеться у документі. Також в платформі, яка є погодженими позиціями представників партії, що балотуються в будь-які органи влади, йдеться про те, що демократи спільно із європейськими партнерами будуть протистояти «реваншистській Росії». «Ми не дозволимо Москві втручатися у наші демократії чи послаблювати нашу рішучість. Ми підтвердимо відданість Америки НАТО і захисту наших союзників». В платформі критикується підхід Адміністрації Дональда Трампа до європейських партнерів. «Він (Дональд Трамп – ред.) бачить Європу як ворога – не друга – Сполучених Штатів. Він бачить Росію Володимира Путіна як стратегічного партнера – не як стратегічного противника. Він бачить союз праворадикальних націоналістів, спрямований проти Європейського союзу, як політичних союзників, а не деструктивних антагоністів». Натомість демократи, йдеться в платформі, «бачать об’єднану, демократичну, процвітаючу Європу як життєво важливу для Сполучених Штатів… НАТО – найсильніший військовий союз в світі. І ми разом стоїмо за універсальні права та свободи навколо світу». У платформі йдеться про те, що демократичні принципи лежатимуть в основі зовнішньої політики США. Демократи також обіцяють зробити «гендерну рівність основним зовнішньополітичним пріоритетом», зокрема, разом із дипломатичними партнерами, залучати більше жінок до встановлення миру навколо світу. Спільно із європейськими партнерами демократи обіцяють й протистояти виклику зміни клімату. Раніше виконавчий комітет Республіканського національного комітету оголосив, що вони не будуть ухвалювати нову платформу, а залишать ту, яка була ухвалена на партійному з’їзді в Клівленді в 2016 році. Ця платформа міститься наразі на офіційному вебсайті Республіканської партії. В ній, зокрема, йдеться про те, що слабка позиція адміністрації Обами уможливила агресію в світі. «Результати одноосібного підходу Адміністрації (мається на увазі Обами – ред.) до роззброєння очевидні: сміливіший Китай у Південнокитайському морі, повстала Росія, яка окуповує частини України і погрожує сусідам від Балтійського моря до Кавказу, агресивна ісламістська терористична мережа на Близькому сході. Ми виступаємо за дотримання і, якщо необхідно, збільшення санкцій разом із нашими союзниками до тих пір, поки суверенітет України і територіальна цілісність не будуть повністю відновлені. Ми також підтримуємо надання відповідної допомоги Збройним силам України і більшу координацію із планування оборони НАТО». Український конгресовий комітет Америки подав в обидві партії свої пропозиції щодо положень щодо України. Серед них – дотримання чіткої відданості суверенітету та незалежності України, збільшення військової допомоги, продовження політики «Відкритих дверей» із кінцевою метою вступу України в НАТО, дотримання та посилення економічних санкції проти Росії, включно із можливим виключенням із системи міжнародних грошових переказів SWIFT та персональними санкціями, боротьба із російською дезінформацією, збільшення інвестицій в українську економіку, допомога в реформах та підтримка України на міжнародній арені. Хоча із пропозицій на 4-х сторінках у фінальну версію платформи Демократичної партії, яка ще має бути затверджена делегатами з’їзду, увійшов буквально один рядок, представник Українського конгресового комітету Андрій Добрянський результатом задоволений. «Я задоволений, що бодай цього разу вони знову згадали Україну. Вони могли забути про Україну. Вони могли тільки говорити про проблеми з Росією», – каже він. За словами Добрянського, в українській громаді не виключають можливі зміни в платформі Республіканської партії, за чим вони уважно спостерігають. Вперше обидві найбільші партії включили положення про Україну в свої офіційні платформи у 2016 році. Положення платформи не зобов’язують представників партії у виконавчій або законодавчій владі юридично, але сигналізують як представникам, так й рядовим членам, якої позиції партія дотримується з того чи іншого питання. (Передрук із «Голосу Америки»)"
"2020-08-17","https://www.radiosvoboda.org/a/ukrainian-press-review/30786966.html","Білорусь може поховати міф про «триединый русский народ» (огляд преси)","Як білоруські протести можуть уплинути на становище України, досліджував «Український тиждень». Дописувач тижневика Максим Віхров вважає, що Олександр Лукашенко – це досить упізнаваний тип пострадянського лідера. Будучи парією в очах Заходу, він приречений шукати підтримки в Росії в обмін на васалітет. Однак, пише далі тижневик, поступово васальна республіка починає втрачати свою політичну, культурну, економічну та військову суб’єктність. Тому головним мистецтвом для її лідера стає політична еквілібристика: одвічний пошук балансу між лояльністю до Росії та пригальмовуванням її в поглинанні власного удільного князівства. Таким лідером в Україні, на думку автора статті, не схотів стати занадто «багатовекторний» Леонід Кучма, зате відверто прагнув недалекоглядний Віктор Янукович. Але останній націлився на цю роль надто пізно, коли українське суспільство вже навчилося чинити спротив. Зате Лукашенко грав її більш як чверть століття й має певні шанси побути «останнім диктатором Європи» ще трохи, мовиться далі. «Прямий інтерес України полягає в тому, щоби Білорусь зійшла із цього шляху, оскільки він закінчується перетворенням васальної країни на колонію, а відтак – на плацдарм для агресії Росії проти України», – наголошує дописувач. Загалом, як переконує автор, падіння режиму Лукашенка матиме глибший історичний сенс. Адже його постать посідала важливе місце в пострадянській політичній міфології. Поряд із Володимиром Путіним він уособлював «порядок», встановлений авторитарною недемократичною владою всупереч прозахідним «самостійникам». «Для проросійськи налаштованих українців лукашенківська Білорусь була своєрідною історією успіху – прикладом того, що країна може успішно розвиватися й без демократії, «націоналізму» та продуктивних відносин із Заходом. Падіння Лукашенка завдасть цій міфології чергового удару», – констатує автор. Дописувач не виключає, що Білорусі таки вдасться вирватися з геополітичної орбіти Росії – принаймні розпочати цей процес. І це також потягне за собою далекосяжні наслідки. Передусім буде остаточно зруйнований політичний міф про «триединый русский народ». Якщо з-під російського контролю вислизне ще й Білорусь, то «триєдина» ідея остаточно втратить будь-який зміст. Для російського імперського проєкту це може стати не меншим ударом, ніж розпад СРСР. На цьому наголошується в статті «Українська луна». Незважаючи на те, переможе революція в Білорусі чи ні, все одно білоруси вже перемогли: вони заявили свою суб’єктність і підтвердили її рішучістю йти на подальші жертви. Як пише «Український тиждень», більше ніколи ця країна не сприйматиметься як заповідник «совка», сонне царство авторитаризму, слухняний, хоча подекуди й вередливий московський сателіт. Білоруська покірність і пасивність – ще один штамп, який, як зазначає дописувач видання Юрій Макаров, упроваджувався ледь не свідомо в порядку заколисування громадської думки як зовні, так і всередині країни: мовляв, цей народ сам не прагне демократії. Хоча в ХХ столітті Білорусь мала синхронно з Україною свої визвольні змагання та свою антирадянську партизанську війну, і вона тривала, як і в Україні, аж до початку 1960-х. «Нинішній спротив не є за своєю суттю чимось неприродним або навіть несподіваним. Несподіваними є хіба що масштаб і креатив, бо, здавалося, попередні досягнення місцевої міліції та КГБ унеможливили такі прояви вільного духу», – вважає автор статті «Жыве Беларусь!». За чверть століття, поки на чолі Білорусі стоїть Олександр Лукашенко, виросло нове покоління. Покоління тих, хто не знає, що таке Радянський Союз, що таке партійна дисципліна, хто розуміє, як влаштоване життя у сусідній Польщі чи Литві та що заважає побудувати таке саме в їхній країні. І що, як стверджує тижневик «Новое время», найголовніше – це покоління тих, хто став повноцінними громадянами своєї країни, отримавши право голосу на виборах. «За цю ж чверть століття Олександр Лукашенко перетворився на людину пенсійного віку, яку явно зіпсувала необмежена влада… Ідеалом для якого є зразково-показовий радгосп, де працівникам не належить нічого і де вони цілковито залежать від настрою директора», – вважає автор статті, російський економіст Сергій Алексашенко. Дописувач вважає, що головна відмінність сьогоднішніх подій у Білорусі від Євромайдану полягає в тому, що в Україні вуличний протест підтримувався парламентською опозицією, яка тиснула на владу зсередини системи, підштовхуючи та прискорюючи розкол еліт, без якого скинути чинного диктатора практично неможливо. Про це йдеться в статті «Батьки та діти. Що відбувається в Білорусі»​. (У Мінську й інших містах Білорусі від вечора 9 серпня тривають акції протесту. Люди протестують проти результатів виборів президента, на яких, за офіційними даними, перемогу здобув чинний голова держави Олександр Лукашенко. Він є президентом Білорусі вже 26 років. Люди заявляють, що результати виборів, за якими Лукашенко отримав 80% голосів, а його головна конкурентка Світлана Тихановська – 10%, були сфальсифіковані. Силовики у перші дні протестів жорстоко розганяли демонстрантів, били їх, застосовували гумові кулі, кийки, водомети, сльозогінний газ. Західні лідери закликали владу Білорусі зупинити насильство. Зокрема, країни Люблінського трикутника – Україна, Польща та Литва – пропонували владі та суспільству Білорусі допомогу в налагодженні діалогу. Лукашенко відмовився від пропозицій посередництва з-за кордону – ред.). «Дзеркало тижня» розповідає про те, як карантин розкрив потенціал українських підприємниць. Видання пише, що чим більше жінок працює, то швидше зростає економіка держави. Як стверджує авторка статті, кандидатка економічних наук Ірина Титарчук, гендерний дисбаланс обходиться економіці у близько 15% ВВП. А підвищення рівня зайнятості жінок у країнах Організації економічного співробітництва та розвитку, що відповідають рівню Швеції, може збільшити ВВП на понад 6 трильйонів доларів США. Дописувачка переконує, що економічна рівність жінок корисна для бізнесу. Компанії з трьома або більше жінками на керівних посадах мають вищі оцінки в усіх аспектах організаційної діяльності. Жінки на топових позиціях у бізнесі приносять значну частину доходу корпораціям. Конкретні приклади успішності жінок у бізнесі та чи може Україна похизуватися перемогами на «гендерному» фронті, йдеться в статті «Економіці потрібні жінки». На Радіо Свобода працюю з кінця 1990-х. Закінчила Київський університет культури і мистецтв – інформаційна, бібліотечна та архівна справа."
"2020-07-28","https://www.radiosvoboda.org/a/lgbt-zakonoprojekt-mazurashu-lys/30753586.html","«Слуги народу» vs ЛГБТ: для чого у монобільшості ініціюють «відповідальність за пропаганду гомосексуалізму і трансгендеризму»?","Не встигла Верховна Рада розійтись на канікули, як у парламенті зареєстрували законопроєкт «про адміністративні правопорушення щодо відповідальності за пропаганду гомосексуалізму та трансгендеризму». Його ініціатори –​ «слуги народу» Георгій Мазурашу й Олена Лис​. Для чого їм ця законодавча ініціатива? І чому правозахисники, ЛГБТ-активісти і уповноважена Верховної Ради з прав людини вже засудили цей документ? «Збереження і захист тих сімейних цінностей, які є для нас традиційними» – так «слуга народу» Георгій Мазурашу пояснив Радіо Свобода свою ініціативу боротись із «пропагандою гомосексуалізму та трансгендеризму». При цьому розтлумачити, що таке «традиційні цінності» у його розумінні, Георгій Мазурашу погодився не одразу. «Це виглядає трішки, вибачте, як знущання з вашого боку. Ви не розумієте, що таке традиційні сімейні цінності? Я не вірю в це просто!»– заявив депутат уже у відповідь на запитання телеканалу «Настоящее время», але все ж таки пояснив: ​«Спрощено йде мова про традиційну сім’ю (чоловік-жінка), так, як і передбачено у 51-й статті Конституції України». У минулому Мазурашу – спортивний журналіст. Нині ж він – один із 248 представників монобільшості. До парламенту потрапив як мажоритарник, вигравши на одному з округів у Чернівецькій області під час парламентських виборів у 2019-му. У Верховній Раді 9-го скликання Мазурашу став членом комітету з питань молоді і спорту, очоливши підкомітет із питань фізичної культури та масового спорту. Нині він – один із ініціаторів законопроєкту «про адміністративні правопорушення щодо відповідальності за пропаганду гомосексуалізму та трансгендеризму». Запевняє, що має «спокійне цивілізоване ставлення до людей із різними сексуальними орієнтаціями і гендерними ідентичностями», але «завжди вважав, що такі речі не потрібно пропагувати через публічні акції, марші». Співініціатор документу – ще одна представниця монобільшості Олена Лис (до того, як стати «слугою народу», вона була вчителькою початкових класів в одній із чернівецьких шкіл). У парламенті Лис працює в комітеті з питань освіти, науки та інновацій, де очолює підкомітет із питань загальної середньої, інклюзивної освіти та освіти на тимчасово окупованих територіях. Як же саме «слуги народу» хочуть боротися з «пропагандою гомосексуалізму та трансгендеризму»? Йдеться про зміни до Кодексу України про адміністративні правопорушення. Ось як їх пояснює Георгій Мазурашу: «Запропоновано додаткову статтю, в якій є пункт, що за пропаганду гомосексуалізму і трансгендеризму для фізичних осіб передбачається штраф у розмірі тисячі неоподаткованих мінімумів. Для юридичних осіб – три тисячі. Другий пункт передбачає відповідальність за публічну пропаганду гомосексуалізму і трансгендеризму. Там уже запропонована сума штрафних санкцій 5 тисяч неоподаткованих мінімумів. І третій пункт передбачає відповідальність за пропаганду службовою чи посадовою особою або сприяння нею такій пропаганді, Там ще більша сума запропонована – 8 тисяч неоподаткованих мінімумів». Таку законодавчу ініціативу «слуг народу» дехто зустрів вкрай критично. Наприклад, уповноважена Верховної Ради з прав людини Людмила Денісова засудила її. «Подібні ініціативи народних обранців підбурюють інших громадян до нетерпимості та ненависті до ЛГБТІ-людей, а також ще більше укорінюють стигматизацію та дискримінацію за ознакою сексуальної орієнтації та гендерної ідентичності в українському суспільстві», – наголосила вона. А також додала, що законопроєкт суперечить міжнародним зобов’язанням України у сфері забезпечення рівності прав і свобод і боротьби з ксенофобією й нетерпимістю, що на сьогодні є одним із пріоритетних завдань реалізації європейського вектора розвитку України. Окрім того, законодавчу ініціативу Мазурашу і Лис розкритикували і представники ЛГБТ-організацій. «Зайвим буде казати, що гіпотетичне ухвалення подібного закону в Україні відразу поставить хрест на євроінтеграції та зробить нашу державу ізгоєм у сучасному вільному світі. На щастя, шанси його ухвалення абсолютно нульові, але керівництву «Слуги народу» варто було б звернути увагу на законодавчі ініціативи їхніх нардепів, які грубо суперечать декларованим принципам цієї партії та політичному курсу нашої держави», – мовиться в заяві правозахисного ЛГБТ-центру «Наш світ» Представники організації також додали, що Лис і Мазурашу у такий спосіб «ясно продемонстрували свою підтримку російської політики і з готовністю встали під знамена руху за «традиційні цінності», очолюваного Росією». На тлі обурення законопроєктом «слуг народу» з одним із його ініціаторів відбулася незрозуміла історія у фейсбуці. На сторінці з назвою «Георгій Мазурашу. округ 203» 22 липня з’явився пост, у якому від імені депутата мовилося: «У себе в спальні робіть, що хочете. Злягайтеся собі хоч з чоловіками, хоч з неграми, хоч з предметами якимись, чи навіть з тваринами (не буду уточняти, з якими). Але давайте не виносити це на люди! Я противних всіх цих гей-парадів, та й лезбійки – це не дуже природно)». Сам Мазурашу пізніше назвав цю сторінку фейковою і заявив, що неодноразово звертався через неї із заявою до поліції: ​«Реєструвати і займатися провокаціями з фейкової сторінки, виходить, можна, бо ФБ досі не відреагував на численні мої звернення з проханням видалити ту фейкову сторінку :( І кібер-поліція відповіла, що не може нічого зробити. «Чудово» :), «вірною дорогою йдемо», називається :) І як бути? Аби ми були здорові! ;)» Наразі законопроєкт Мазурашу-Лис поданий на розгляд комітету з питань правоохоронної діяльності, але поки що достеменно не відомо, коли він зможе взятися за цей документ. Тим часом уповноважена Верховної Ради з прав людини Людмила Денісова звернулась до керівництва комітету з проханням врахувати її позицію щодо цього законопроєкту під час його опрацювання."
"2020-07-18","https://www.radiosvoboda.org/a/vitsespikerka-olena-kondratiuk/30734912.html","Віцеспікерка Кондратюк про відповідальність Зеленського, турборежим, закон про мову і сексизм у Раді","Її двічі висували на посаду віцеспікера, вона, як шанувальниця фемінітивів, обов’язково виправить на віцеспікерки. Тоді подейкували, що це було зроблено задля збереження гендерної рівності в керівництві парламенту. Представниця опозиційної партії «Батьківщина», вона каже, що не хоче займатися «просто критиканством», намагається бути «людиною, яка завжди шукає ефективний вихід». Вона каже, що в комунікаціях треба вивертати все назовні, до цього, схоже, поки не надто прислухаються в монобільшості, але Кондратюк користується прихильністю лідерки Юлія Тимошенко, хоча й була ніби в тіні. Народна депутатка вже чотирьох скликань Олена Кондратюк знана, як борець за права жінок і здобула славу парламентської модниці. Її не побачиш на щотижневих токшоу, вона рідко дає інтерв’ю. Про вибори на Донбасі, про те, чому для деяких політичних сил їхні результати стануть холодним душем, чому жінки і чоловіки отримують різну зарплату за однакову роботу, про реформу парламенту і багато іншого інтерв’ю заступниці голови Верховної Ради України Олени Кондратюк для Радіо Свобода. Інна Кузнецова: Колись мені довелося чути, як ви при знайомстві з одним колом людей казали: я не «Альона», не «Лєна», а Олена. З чим пов’язано? І коли це з’явилося? – Я думаю, що з дитинства з’явилося. Так мене назвали. Я дуже дорожу своїм іменем. Взагалі тут питання такого, мені здається, вже свого власного позиціонування і власного відчуття. Це відчуття гідності. Ім’я насправді відповідає критерію гідності людини. До речі, я дуже толерантно ставлюся і до Альон, і до Лєн, які себе називають так. Наприклад, у нас є Альона Шкрум, а я – Олена Кондратюк. Ми толеруємо, розуміємо і одна одну підтримуємо. – До речі, про толерування, розуміння ми будемо сьогодні багато говорити, очевидно. Хотілося б почати з того, що ми якраз зустрічаємося в тиждень завершення сесії Верховної Ради. Рік цього скликання парламенту фактично. І 30 років з часу проголошення Декларації про державний суверенітет України. Цього тижня було урочисте засідання. І ви в своєму виступі закликали до єдності, а президент України закликав політиків не бути політиками, а бути державними діячами. Це гарні заклики. Але я думаю, що зараз багато людей скажуть, що це нереально. Спростуєте? – Взагалі я хотіла би почати з того, що усіх привітати. Тому що насправді це одне з самих величних свят. І взагалі я хотіла би закликати з повагою ставитися до нашої історії, вона у нас дуже велика. І деякі дати є такими ніби наскрізними, тобто це наскрізний камінь, з якого починається навіть і парламентаризм в країні. Тобто 30 років фактичного відновлення парламентаризму. Акт проголошення Декларації про незалежність і суверенність, який було проголошено у стінах Верховної Ради, говорить про те, що у будь-які моменти, а особливо у кризові парламент відіграє ключову, я сказала би, вирішальну роль. Коли ми кажемо про те, як проголошувалася незалежність в стінах нашого парламенту, то я хотіла би як історик наголосити, що, як правило, прогресивна, активна меншість деколи диктує (і правильно робить) умови, до яких повинна прислуховуватися більшість. І ось ця толеранція, яка має бути в стінах парламенту, коли меншість теж повинна толерувати більшість, закладає таку культуру парламентаризму, якої, напевне, нам всім бракує. Тому що ми тільки з часом її вчимося. – Якщо говорити про те, що меншість може давати поради більшості, а чи більшість дослухається до цих порад, якщо говорити з парламент нинішнього скликання? – Нинішній парламент – взагалі унікальний, тому що він абсолютно неподібний на усі парламенти попередніх років. І я про це невтримно повторюю. Тим не менше, ми можемо говорити і про вади, і про якісь реально ефективні дії парламенту, які є. Тому що вперше була скасована депутатська недоторканність. До цього багато скликань парламент проголошував це, але так ніхто і не наважувався цього зробити. – Тобто турборежим – добре? – Турборежим був викликаний процесом після виборів. Тому що люди мали великі очікування, чекали дуже швидких рішень. І ці швидкі рішення покликані таким швидким ухваленням законів. Звичайно, що тут є свої вади. Я, наприклад, точно не є прихильницею турборежиму. Я весь час про це говорю. І я вам хочу сказати, що колеги навіть по керівництву парламенту, по керівництву фракції трішки зрозуміли, що не у всіх процесах може бути турборежим. І, до речі, якщо ви спостерігаєте уважно, то навіть ось ці позачергові наші засідання викликані в першу чергу тим, що не завжди правильно, ефективно прописаний той чи інший закон. І потім ми змушені його виправляти. Тому, якщо ми повертаємося до теми політичної зрілості і державницьких позицій, про які (до речі, мені дуже сподобалося) говорив президент України Зеленський. І політична толерація, яка має бути, тобто парламент – це місце прогресивних дискусій. І тільки в процесі обговорень повинна вирішуватися і знаходитися якась істина. Чи готові ми до державницьких таких мужів? Це було дуже яскраво видно, коли було урочисте засідання, приїхали парламентарі-романтики першого скликання, люди, які мають величезний досвід, колосальне вміння говорити, дискутувати, правильно вміти підмітити ті чи інші проблеми. Як Ігор Юхновський толерантно сказав про українську мову, але як він гостро засудив, наприклад, російську агресію. Це треба вміти. Вміння взагалі наставництва політичного – ось чого у нас немає. І дуже шкода, що не всі, не всі народні депутати, як ми кажемо, нові обличчя, слухали це. – Ми якось так плавно перейшли і до мови, і до агресії. – Так. У нас всі ці питання на поверхні. – До речі, ви згадали, що багато позачергових засідань. Мені здається, що ця сесія була рекордсменом з кількості позачергових засідань. Наскільки це добре чи погано? Ви говорите про те, що багато позачергових – це для виправлення. Але разом з тим не зовсім нормально, ніхто не знає, що це завтра буде. – Я ж просто говорю, що це один з процесів, що деколи треба виправити помилки. До речі, якщо треба виправити помилки – це не найгірше. Головне – їх виправити. Друге. Всі позачергові сесії і взагалі ця сесія була унікальна тим, що ми всі з вами зараз починаємо жити в нових і реальних умовах. Вона викликана пандемією коронавірусу. Всі парламенти, і європейські теж, переходять, наприклад, на онлайн-засідання. У нас просто виходили якісь скорочені можливості роботи в парламенті, це викликано і роботою в залі, і відповідно до того, що ми могли просто якось перебивати так чи інакше ці години, тому що не можна було закрити, все рівно є регламентні норми, коли повинно початися засідання Верховної Ради, коли ранкове засідання треба закрити, коли починається вечірнє і так далі. Це і є реально домовленість всіх політичних сил, всіх фракцій, як ми повинні працювати. Звичайно, що ми говоримо про те, що регламентні норми і регламент взагалі потребують постійного вдосконалення. Про це, наприклад, говорила і європейська місія Кокса, про це говорить зараз навіть те, що ми почали розробляти закон про опозицію. При чому ми почали розробляти разом з більшістю і з меншістю, всі представники фракцій. До речі, це теж дуже і дуже хороші кроки. Я дуже сподіваюся, що ми його випишемо до наступної сесії Верховної Ради. – Тобто до вересня? – Дуже сподіваюся. Принаймні, я вам скажу так, що на рівні першого заступника Верховної Ради Руслана Стефанчука, представників всіх фракцій, там багато є представників і громадського суспільства... Мені здається, що там добра комунікація є. Принаймні, я теж входжу в цю робочу групу. Зараз там є дуже багато дискусій по структуризації цього закону. Але закон про опозицію, який, на жаль, фактично був викинутий з регламенту як норма в 2010 році, повинен бути. І в Європарламенті завжди кажуть: більшість і меншість повинні мати рівні права. – 30 років чи менше, але практично під час кожної сесії якимось чином, а особливо у передвиборчий період, вигулькує питання мови. Питання мови дуже дражливе для суспільства, дуже політизоване. Воно може спалахнути моментально, як сірник. І нинішня сесія не виняток. Тому що на останній день засідання планували законопроєкт про зміни в частині мови в освіті. Чому так виходить? – Перш за все тому, що, я вважаю, політики, коли влазять в мовну проблему, в закон про мови, то це відразу виходить на провокацію. І це реально зараз політична провокація. – Тобто державні діячі цього не роблять? – Державні діячі повинні нести відповідальність і розуміння повинні мати, що цей процес вже є незмінний. Українська мова є єдиною державною в цій країні. Саме основне питання, як на мене, українська мова, як і будь-яка мова, повинна викликати повагу. І до неї треба мати повагу. І коли починається весь час це перескакування, що десь ми заліземо з цієї сторони, заліземо з іншої, а найбільш найдразливіше, як на мене, коли ми залазимо в освітній процес. Уже настільки був виписаний і вилизаний цей закон і про мови... Чесно кажучи, десь рік він проходив реальні дискусії в парламенті з усіх сторін. Мені здається, що достатньо буде політичної волі, принаймні, зараз в цьому парламенті в цьому році поставити крапку на цьому і більше до цього не повертатися. Я, принаймні, докладу до цього максимально зусиль. – Люди говорять, що держава, так виглядає, плекає українофобів. – Я не можу сказати, що держава плекає. Я думаю, що тут це, ви ж розумієте, все пов’язано з політичними впливами і ззовні. До речі, про це дуже добре говорив Ігор Рафаїлович Юхновський, коли він казав про те, що з кожного процесу треба виносити якісь висновки і насправді проходити помилки, їх аналізувати і більше не повторювати. Всі помилки, які були попередні 5 років, їх теж треба проаналізувати, чому сталося так, що у нас фактично стався третій Майдан, електоральний Майдан, коли досвідчені політики стали ніби на краю, а зайшли повністю нові обличчя, які не мають досвіду, які тільки зараз мають розуміння, що таке парламент, які в парламенті мають ухвалюватися закони. З цього теж треба робити висновки і не політизувати тему мови. – Але ж політизують. І, очевидно, деякі політичні сили будуть політизувати, тому що цього року будуть місцеві вибори. – Саме тому цей процес і виникає. Я ж і кажу, що політизація зараз є перед місцевими виборами. Ми проголосували величезні зміни до виборчого закону і зміни до виборів місцевих рад. Там було 4,5 тисячі правок. І завдяки тому, що сіли всі керівники фракцій, керівництво парламенту, комітету, почали дивитися по правках, яких там глобальних треба пройти. І було більш-менш консенсусне рішення. Звичайно, комусь подобається, комусь не подобається. Різні політичні сили по-різному, наприклад, виступали щодо того, де, до якої межі кількості населених пунктів людей повинна дійти партизація. Вирішили, що партизація повинна пройти, де є населення до 10 тисяч. Там дуже багато змін є. Змін по агітації, заборони, наприклад, незаконної агітації, штрафи під час підкупу виборців і так далі. Взагалі колосальний закон. Ми зараз починаємо діяти, і фактично ми зараз переходимо від пропорційної до системи відкритих списків. Як спрацює зараз цей закон на місцевих виборах – мені важко сказати. Але мені здається, що поки не буде політичної структуризації і партійного будівництва такого, як є в розвинутих країнах, доти ми не перейдемо до цього усвідомлення, коли і в який процес, у тому числі і залізання політикою в мовні процеси, можна заходити. – Скільки часу триватиме процес децентралізації? – Це ж багато в чому залежить від політичної волі, яка зараз є, від фаховості міністрів, до яких теж є багато питань; до того, як ці процеси швидко підтримають самі громади. Тому що, якщо ви бачили, громади були під Верховною Радою два дні, виступали, наприклад, проти скасування кількості районів. Люди бояться, що все це буде примусово зроблено, люди не відчувають комунікації. І брак комунікації взагалі у всіх цих процесах – у нас найбільша проблема, якщо чесно. – Мені довелося спілкуватися з представниками однієї з громад. І люди мені сказали, що, мовляв, хочуть зробити так, як хоче наш депутат, бо йому так зручно – він хоче купити землю. – От бачите, це вам теж результати таких важких і «червоних» законів, «червоних ліній», як ми їх називаємо, як продаж сільськогосподарської землі, азартні ігри і так далі. У тому числі і скорочення районів. Люди повинні мати довіру до цих процесів. Якщо у людей немає довіри до таких великих законів і до таких процесів, то це відразу ж сильно відчутно. Тому люди будуть під Верховною Радою. – Люди будуть під Верховною Радою. А от люди, які мешкають в Донецькій і в Луганській областях на підконтрольних територіях, наскільки я зрозуміла, їх позбавили права голосування і проведення виборів, поки не поділено все. – Я не так сказала би. Тут питання політичної відповідальності, чи можливо там проводити вибори, коли в нас є реально окупована частина території. І ця частина окупованої території – вимагає Російська Федерація в тристоронній робочій групі провести обов’язково вибори там. Ми вважаємо, що поки існує поділ цієї території – Донецька і Луганська області, поки зараз працюють цивільні і військові адміністрації, вибори зараз навіть на контрольованій частині проводити є неможливим. Поки не буде наведений лад в безпековому питанні, поки не відійдуть російська війська і не буде наша межа кордону так, як вона повинна бути, доти вибори там проводити просто немає раціональності. (Ред.: Вибори на тимчасово окупованих територіях Автономної Республіки Крим, міста Севастополя та в окремих районах, містах, селищах і селах Донецької та Луганської областей, згідно з текстом проекту Постанови про призначення чергових місцевих виборів у 2020 році, будуть призначені «в установленому окремими законами порядку та строки», за низки умов. Зокрема, для цього необхідним є «припинення тимчасової окупації та збройної агресії Російської Федерації проти України», а саме: виведення усіх незаконних збройних формувань, керованих, контрольованих і фінансованих Російською Федерацією, російських окупаційних військ, їх військової техніки з території України, відновлення повного контролю України за державним кордоном України, роззброєння всіх незаконних збройних формувань та найманців, які діють на тимчасово окупованих територіях України. Також не проводяться вибори депутатів обласних рад у Донецькій і Луганській областях у зв’язку з неможливістю забезпечення представництва в них спільних інтересів територіальних громад, сіл і селищ, міст Донецької та Луганської областей). – Але ж там є ради. Вони мають продовжувати свою роботу? – Там буде перехідний період, який буде прописаний в тому числі і в ЦВК. Це для людей треба буде давати хороші роз’яснення, коли ми побачимо зараз кінцеву редакцію теж цього закону. І, можливо, може бути таке, що ми ще до чогось повернемося. Тому що було дуже багато проголосовано поправок. Зараз треба зрозуміти, чи вона одна одну покриває, щоб не було протиріч між ними. Але є дуже багато хороших змін, наприклад, по квотуванню. Ці вибори повинні пройти зараз дуже в новому, у новому демократичному режимі. І для незрілих політичних партій, які не вміють працювати з громадами, я думаю, що результати цих виборів будуть, як холодний душ. – Але є деякі зрілі політичні сили проросійського спрямування, які добре вміють працювати з громадами і які просували через КСУ визнання неконституційним закону про мову. – Звичайно. Так вони ж і працюють. Тому треба тут всім демократичним партіям, всім демократичним спрямуванням, які є, теж об’єднуватися і працювати, не давати можливості маніпулювати на певних питаннях. – Чи буде розігруватися під час цієї виборчої кампанії проблема маніпуляцій саме з окупованими територіями, те, про що ви вже згадали, що хоче Путін? Вони вимагають проведення виборів на окупованих територіях. Разом з тим Україна не може погодитися на проведення виборів, поки там мілітаризована зона. – Звичайно, не може погодитися. Мені здається, що безпекове питання і взагалі зовнішня політика потребують більшої теж комунікації в суспільстві. І мені здається, якщо можна так сказати, навіть більш агресивної поведінки в зовнішній політиці. Тому що, всі наші західні партнери повинні теж розуміти процеси, які відбуваються. І постійне інформування... І ви знаєте, реально зараз продовжується війна. Це просто колосальні втрати, які ми кожного дня несемо і в цивільному населенні, і у військових. На цьому тижні загинули навіть військові медики. І про це попереджали в ОБСЄ, що медики мають право працювати... Це реально болюча тема постійно. – А хто повинен вести цю агресивну політику? – У нас за зовнішню політику відповідає президент України. Тим не менше, мені хотілося б, щоб і парламент теж займався зовнішньою політикою. – Інше питання пов’язане з виборами. Я не знаю, можливо, ви заперечите, але говорили, що, мовляв, закон про гральний бізнес був ухвалений саме для того, аби країна знайшла гроші перед місцевими виборами дірок якихось залатати. Наскільки це правда? І чому його так швидко треба було ухвалювати? – Чого його так швидко треба було ухвалювати – це взагалі загадка велика. Якщо говорити про парламент взагалі, то він має три головні функції. Перша – це, звичайно, представницька. Друга – законотворча. А третя – контрольна. Якщо ми зараз говоримо про законотворчу велику норму і представницьку, то ми повинні торкатися однієї з найголовніших тем. Це тема народовладдя. Якщо є такі важкі закони, які не знаходять підтримки в людей... Тому що, якщо ви берете будь-яке опитування, то ви відразу бачите: продаж сільськогосподарської землі – люди проти; азартні ігри – люди кардинально проти. То спитайте їх на референдумі. Тим більше, що в принципі закон про народовладдя був першим, про який говорилося, коли і президент Зеленський йшов на вибори, і коли вже парламентська партія «Слуга народу» йшла на вибори. Тобто, як на мене, ці питання повинні виноситися дійсно на обговорення з людьми. Що стосується азартних ігор? Я не впевнена і точно думаю, що це не пов’язано з фінансуванням місцевих виборів. Тому що те, що закладено в законі про азартні ігри, до речі, тексту якого теж повністю не видно, треба буде його достеменно прочитати, але тим не менше там є перехідний період у два роки, коли створюється спеціальна наглядова рада, яка буде спостерігати за тим, як ведуться, і ефективно контролювати, як, наприклад, ведеться онлайн-казино, казино, які повинні відкритися, гральні автомати, букмекерство, онлайн-покер і так далі. Тобто створюється величезна на центральному рівні структура, яка повинна слідкувати за цими процесами. Крім того, ніби має бути 5 якихось зон, де має бути можливість проведення тих чи інших казино і тому подібне. – Але ж ці казино мали були би бути в якихось окремих містах. А не встигли закон ухвалити, як вже пішли чутки, що готель «Дніпро» продали саме для того, щоб в центрі Києва було казино. – Мало того, а киян спитали? – Ні. – А місцевих органів спитали, чи вони хочуть мати там десь у себе в містах чи десь в районах, чи в областях ці місця, де люди можуть приходити і грати, вже не говорячи про ці гральні автомати? А в людей спитали, де ці люди будуть бігти в ці ломбарди і закладати останнє, що в них є? Тому що в нас точно соціальна ситуація, точно не закінчилася «епоха бідності», якщо чесно. – Зараз, думаю, вам хтось заперечить. Скаже, що почалася «епоха бідності» більшої. – На жаль, якщо говорити серйозно, то це процес, який дуже сильно мене особисто хвилює. І от коли ми говоримо про комунікацію, про контрольну функцію парламенту, ми кажемо, що вперше ми, треба віддати належне більшості, ведемо мову про закон про інтерпеляцію. Це так звана процедура, коли парламент може викликати того чи іншого міністра, заслухати його. Якщо він не справляється зі своєю роботою, діяльністю, то є можливість навіть його відкликати. Тому що насправді парламент ніби призначає уряд, призначає міністрів, а відкликати немає можливості. Цей закон про інтерпеляцію дуже добре діє в Східній Європі і в багатьох країнах. І коли ми кажемо про контрольну функцію як таку, то парламент теж бере на себе відповідальність за ті чи інші процеси. І я пам’ятаю, що коли ми тільки вперше збиралися і проговорювали в парламенті разом з урядом пана Шмигаля, з прем’єр-міністром, з міністрами фінансів і економіки процеси, які починалися під час коронавірусної нашої атаки, то я насправді побачила який процес? Що всі парламентські партії і фракції, і групи політичні заявили, що вони готові допомогти уряду, сісти разом, давайте створимо антикризовий штаб, пропрацюємо всі питання. Сказали: так-так. Але потім цього не відбулося. Тобто якщо ми кажемо про комунікацію і спільну відповідальність, те, що повинно бути в державі, люди це повинні відчувати. Тому що люди насправді не ділять владу: отут – парламент, тут – Кабмін, а тут – президент. Люди кажуть, що все це – влада. Незалежно від того, чи ти опозиція, чи більшість. Звичайно, ми кажемо про політичну відповідальність, ми повинні роз’яснювати людям, що ми всі різні. Я віцеспікерка від опозиції. Я не представляю більшість у парламенті. Але тим не менше, коли ми кажемо, що ми повинні згуртуватися і діяти разом, то я відповідно від прем’єр-міністра не побачила ніякого руху назустріч. Розумієте? Немає цього відчуття. Відчуття того, коли ти розумієш, що ти можеш всіх об’єднати і принести якусь користь. Парламент під час коронавірусу і введення карантину зіграв, як на мене, ключову роль. Тому що саме в парламенті були розроблені 22 закони, які стосувалися так чи інакше хоча би якогось економічного виходу з кризи. – Але вже з’явилася інформація про те, що гроші з коронавірусного фонду закінчуються. – Тому що так «ефективно» вони використовуються. Розумієте? – Чи буде парламент контролювати це? – От якраз це одна з функцій. Є Бюджетний комітет, який повинен це контролювати. Але у нас унікальна ситуація є ще в чому? Вперше за історію України в нас монобільшість, президент і парламент взяли на себе повністю відповідальність. Тобто одна політична сила взяла на себе відповідальність. І це треба, щоб люди теж знали. І коли ми кажемо про контроль за використанням коштів, про запозичені кошти, люди теж повинні розуміти, куди вони витратяться. – Люди розуміють. Але розуміють по-різному. Наприклад, під вашим постом до 30-річчя з дня ухвалення Декларації про державний суверенітет хтось написав таке. «1990 рік – Україна високорозвинена індустріальна країна. 2020 рік – Україна деіндустріалізований, жалюгідний зовнішньо-керований придаток Заходу. Це перемога?». – Важко не погодитися, боляче чути. І мені, як політику, це боляче чути. Але ми розумуємо, що це якраз і є виклик. Виклик новий, з яким країна повинна справитися. І, як на мене, повинна завершитися дискусія про те, що хтось новий прийде і все зробить за пів року, тому що досвідчені не могли справитися з цим. Мені здається, що прийшов час ефективних, фахових людей, людей, які вміють ухвалювати рішення, які мають досвід, які повинні розібратися швидко з проблемою і дати результат. – А зараз запитають: а де ці люди, коли вони прийдуть? – Ці люди є. Їх не треба шукати. Чому я вам і наводила приклад оцієї комунікації між теперішнім урядом і парламентом. Тобто реально треба поштовх якийсь, хто взяв би на себе ось цю відповідальність. Тут важко говорити про те, що у нас буде чарівна паличка, щоб раз і прийшов якийсь месія. У нас месіанство погано завершувалося. Ми ж бачимо це з історії. – Добре. Хто у нас може взяти цю відповідальність? Голова Верховної Ради? Заступник голови Верховної Ради? – Ми ж сказали, що у нас зараз виходить така політична ситуація, що відповідальність повинен брати на себе президент. Відверто кажучи, великі сподівання, що це ще є шансом, це є викликом для нього. – Так. Але разом з тим в Україні парламентсько-президентська республіка... – І парламент повинен у цьому допомагати, брати на себе відповідальність. Мало того, ви розумієте, був процес такий, коли тільки починав працювати парламент 9-го скликання, ми відчували, що рішення, які треба ухвалити, були надіслані з Офісу президента. Зараз ситуація змінилася. Тому що і в Офісі президента є багато чим займатися. Їм би зовнішньою політикою зайнятися. Тобто, коли ми розуміли, що не парламент призначає міністра і шукає міністра, а шукає президент і каже, що я провів стільки і стільки зустрічей, ось цей міністр вам підходить, то це про що говорить? Про те, хто має брати на себе відповідальність. Я не хочу просто критиканством займатися,я, навпаки, є людиною, яка завжди шукає ефективний вихід. І є міністри, які опиняються в тій чи в іншій ситуації, яким треба допомагати справлятися. Але головне – чи вони хочуть чути? – Це кому зараз? – Та будь-кому. – Ви були ініціатором того, аби викликати міністра оборони, щоб роз’яснював ситуацію у парламенті? Бо не чути його. – Тут взагалі. Це якраз і зовнішня політика, яка є, пов’язана з безпековою політикою. І мене насправді, коли читаєш (я все ж таки є комунікаційний менеджер, комунікатор), відкриваєш будь-яку інформацію і бачиш, що скільки є зараз повідомлень з різних джерел про те, що на території Росії навчання, ведеться «Кавказ-2020». Ви пам’ятаєте з історії, що після «Кавказу» минулого було вторгнення Росії у Грузію. – Путін закладає будівництво кораблів... – Абсолютно вірно. Тобто там реально агресивна політика. Коли ми зараз бачимо і не розуміємо, які процеси відбуваються на території Криму і Херсонської області, коли ми кажемо про сухопутний коридор, який може бути захоплений, то ми мусимо викликати міністра, який повинен давати роз’яснення. Ми кажемо про те, що дальше йде у нас війна, скільки гине у нас наших людей – хто і як дальше несе відповідальність? Тобто тут дуже і дуже багато питань, які виникають. Тому і викликають цього міністра. До речі, чесно кажучи, його і не чути. Де всі наші спроби, про які ми говорили про адаптацію всього нашого законодавства до питань НАТО? І так далі. У нас же ж є стратегічна мета, коли ми говоримо. У нас є євроатлантичний курс, який ми намітили. Його треба виконувати. Стратегія є. Тактика де? Про це треба питати. Для мене головне, чесно кажучи, взагалі в комунікаціях вивернути на середину. Зрозуміло, що кажуть, що є якісь безпекові питання, які є секретною інформацією, але є такі, які люди повинні розуміти. – Від питання виборів до – гендеру. Вони зараз дуже пов’язані. У зв’язку з новим виборчим законодавством є квоти на те, щоб жінки були у радах. – Я би не сказала, що жінки. Одна зі статей. Тобто це ж може бути і про чоловіків. – Ага! Бачите як! Треба людям роз’яснювати, бо буде незрозуміло. – Це ж не обов’язково, що 40% повинно бути жінок. Може бути 60% жінок, а 40% – чоловіків. – До речі, ви за використання фемінітивів. Мені, чесно кажучи, не всі подобаються. Є дуже дивні. Наприклад, раніше ми знали, що є секретарка. Секретаркою, як правило, називали людей, які працюють в приймальні керівника. Але тепер люди, які мають більш-менш керівні посади, які передбачають секретарювання, воліють, щоб їх називали секретаринями. Мені це схоже на російське «гусиня». – Тут же ж питання в чому? Мова повинна бути живою. У Польщі, Чехії – в їхніх мовах це абсолютно нормально, коли тобі говорять «докторантка». Ніхто ж не викликає. Мені ближча ось ця система, ніж коли кажуть «докторша». Але, розумієте, в нас чомусь ніколи не викликає, коли кажуть «журналістка», «вчителька». Нормально? – Так! Але коли посла-жінку називають «послиня», «посолка», «послиця» і не можуть зрозуміти все-таки як правильно... – Це теж питання до дискусії. Я, наприклад, за паритетність представництва рівного чоловіків і жінок. Ми зараз говоримо, на основі чого ніби можна ту чи іншу тему засміяти або довести до абсурду. Мені здається, що більш-менш це така як прогресивна нотка, якась новизна з’являється, проєвропейськість. І «віцеспікерка» – це якраз викликано тим, що я хочу трошки хоч наблизити Верховну Раду до такого жіночого обличчя, щоб вона була більш доступна, більш відкрита. – Але «парламент». – І парламент. Але і Рада. От якраз і паритет вам. Тобто я хочу, щоб було трошечки відчуття такої свободи і рівності відчуттів. – А ви відчуваєте, що це якийсь типу чоловічий клуб чи що? – А ви не відчуваєте цього? – Я бачу МФО «Рівні можливості». – То для цього ж воно і було створено. Я вчора говорила з депутатками першого скликання. Вони кажуть: нас було всього 13, як вам добре, що вас є стільки. У нас зараз 20% жінок. Це ж теж, до речі, з тих позитивних речей, які є у цьому скликанні. І я дуже сподіваюся, що зараз в місцевих радах з’явиться більше жінок. Тому що квота, яка зараз там є, 40% однієї зі статей, мені здається, що це дуже хороший поштовх. Тому що не може бути, коли населення України складають більше 50% жінок, не було би їхнього рівного представлення в органах влади, в парламенті, в уряді. Це, мені здається, теж впливає на гендерне бюджетування, на соціальну сферу, на школу і так далі. І це закладає основи впевненості суспільства, що вона несе рівність і об’єктивність. – Коли ми говоримо про жінок в політиці... Я вже розумію так, що ми вже трохи переходимо до тематики жіночого конгресу, який буде наступного тижня, вперше в онлайні. Бо, як правило, це проходило у великих залах з запрошенням великої кількості гостей, в тому числі і закордонних, і високого рівня. – Так, У нас була і Даля Грибаускайте, президент Литви. Це дуже великий рух. І цей рух започаткований, до речі, в Європі. Ми з цього теж починали. – Я подивилася програму. Там немає президентів. Чи ще будуть? – Може бути перехід в трішки інший формат зараз. І наші західні партнери теж про це говорять. Ми завжди казали про те. Раз в рік ми проводили дуже великий конгрес. А зараз ми говоримо про те, що це один із проміжних конгресів, де ми підбиваємо ті чи інші актуальні теми, і ми їх повинні проговорювати. Перш за все це теми, наприклад, місцевих виборів. – Одна з тем – чи буде більше жінок в політиці? – Так. І ми хочемо почути і про те, як вже зараз відчувають по цьому закону, як він почне працювати, як це відчувають жіночі лідерки на місцях, жінки, які працюють в політичних партіях... Розумієте, в чому ще найбільша проблема є? Жінки не мають фінансового механізму пробитися. Це те, чому вважається чоловічою справою йти в органи місцевого самоврядування працювати або в політику. Це завжди мусить бути якийсь фінансовий ресурс. В жінок його немає. Це теж пов’язано з чим? З економічною сферою, де вони працюють. Це і питання рівності в оплаті праці, яку порушують в усіх країнах. У тому числі журналістки Бі-Бі-Сі порушували і казали, що за ту саму роботу жінки і чоловіки отримують різну оплату. Це не справедливо. Чому чоловікам партія швидше дає допомогу, ніж жінкам? Це все в дискусіях. Це все треба говорити. – Мабуть, суспільство побачило ставлення до жінок на ще не місцевих, а на якихось попередніх зборах місцевих. Те, що відбулося в Миколаєві. Я навіть не хочу повторювати про «сосни», ці слова. І так, були вибачення. Але чи значить це, що чоловіки, грубо кажучи, перевиховалися? – Перевиховання за день, за два не робиться. Тобто тут мусять бути позитивні приклади. Коли є вже є така ситуація, ми розуміємо, що це вже конфлікт. З конфлікту теж треба вміти виходити. І вибачення – це теж повага. Тобто хороше вибачення – це не слабкість. Це має бути вибачення з якоюсь такою, як ми кажемо, покутою. Тобто ти розумієш, що замість, коли ти вивертаєш всю цю проблему, має бути вибачення, щоб не повторювалося це все. І це притаманно не тільки для України. Це притаманно і для багатьох розвинутих країн. Тобто сексизм, мова ненависті є всюди. Тут питання в чому? Що треба, по-перше, пояснити, роз’яснити, дати методичку. Мені здається, що це все одно вибудує так чи інакше (і от я не опускаю руки) культуру поведінки. – Вам, мабуть, не так складно опускати руки. Тому що ми згадували у довідці, хто ваш чоловік. Олександр Богуцький, керівник каналу ІСТV. Якось я чула одного разу, як він казав про якесь прийняття: раніше запрошували мене і «плюс 1», а тепер я – це «плюс 1». – Ні. Він жартував. – Він жартує. До цього дуже спокійно ставиться. Але не кожному чоловіку це легко. Багато чоловіків до цього ставляться так, як це я буду мити посуд в хаті чи сидіти з дітьми?! На жаль, мало чоловіків, які йдуть у декрет. – Культуру треба прививати. Коли ми говоримо з політиками Швеції, то для них це так: а що тут такого дивного? Це ж ваша дитина теж. Чому ви не можете побути у декреті місяць, наприклад, а потім дружина місяць у декреті. До речі, законодавство це теж ми зараз хочемо ухвалити, щоб мали можливість і чоловік, і дружина йти у декрет. Нічого тут складного немає. Це просто такі ментальні матріархальні якісь вже стереотипи, які в нас навіяли. Я думаю, що чим більше прикладів позитивних, тим воно швидше, мені здається буде вирішуватися. Мені здається, що дуже сильно (ми говорили про шкільну освіту, і про мову) поведінкова мораль закладається у школі, починаючи від уроків, яке там розділення... – Де в основному вчителі – жінки. – От про що ж і мова! Коли ми кажемо про професії, то ми колись казали про те, що ми скасували 418, здається, було заборонених професій для жінок. Були заборонені професії навіть у військових частинах. У нас були жінки, які були снайперами, а їм писали, що вони – кухарі. Але є соціальні сфери, де здебільшого працюють жінки. Ми хочемо, щоб там було більше чоловіків. І є сфери, які є закриті, наприклад, політики, де більше чоловіків, а ми хочемо, щоб там більше було жінок. Це все культура, це все звички. І якщо ми рухаємося до якихось європейських цінностей, нам треба всі ці бар’єри долати, але, зрозуміло, зі своєю українською традицією, яку не можна забувати. Була керівником Київського бюро Радіо Свобода впродовж останніх 14 років життя (30.03.1963 – 16.09.2023). Закінчила факультет журналістики Київського Національного університету імені Тараса Шевченка. Працювала кореспондентом, політичним оглядачем Національного радіо, головним редактором Радіо Ера FM."
"2020-06-21","https://www.radiosvoboda.org/a/gay-pride-lgbt-online-march-equality/30682925.html","«Будь-який гей-прайд – це мішень». Як відбувався перший онлайн Марш рівності?","Цього року традиційна хода на захист прав ЛГБТ+ проходить онлайн. Як пояснюють організатори, «це може бути небезпечно. У світі пандемія коронавірусу, а у країні – карантин та неадекватні праворадикальні угруповання». Справді, у 2020 році щорічний Марш рівності у Києві вперше обійшовся без нападів на його учасників та залучення тисяч правоохоронців для його захисту. Традиційно поліцейські оточували ходу, щоб не дати представникам ультраправих організацій атакувати її учасників. З метою безпеки також зачиняли метро, аби активісти могли безпечно дістатися додому. Але і цього інколи недостатньо: праві радикали часто практикують так зване «сафарі», коли вони полюють на учасників Маршу та б’ють їх. Розповідаємо про те, як відбувався Марш рівності в онлайн-форматі, хто з великих компаній його підтримав, та як в Україні досі утискають права ЛГБТ+. Противники проведення «Київ Прайд» (щорічний ЛГБТ-фестиваль, який традиційно завершується Маршем рівності) часто кажуть, що у ЛГБТ-людей є всі права, що і у гетеросексуальних українців. Але це не так. Зокрема, гей-пари досі не можуть укласти офіційний шлюб та усиновити дитину. Наприклад, такі права вже є у громадян США, Данії, Південної Африки, Мексики та інших країн. Також представники ЛГБТ-спільноти часто зазнають дискримінації на роботі, місці навчання, в магазинах тощо. Через можливе цькування, втрату роботи та насилля українці не гетеросексуальної орієнтації часто змушені приховувати свою. Тому ЛГБТ-активісти влаштовують правозахисні акції та освітні проєкти: аби підвищити обізнаність про порушення прав ЛГБТ в Україні. Цього року, аби провести Марш рівності у Києві онлайн, організатори створили інтерактивну мапу у сервісі Google Maps. Для цього вони створили 14 міток різного кольору вздовж вулиці Хрещатик. З 14-тої години 21 червня учасники отримали змогу створювати власні мітки зі слоганами і прикріплювати фото зі своїми плакатами. Ось деякі зі слоганів: «Кохання понад ненависть», «Права не дають – права беруть», «Різні! Рівні!» та інші. Усього учасники залишили понад 1200 міток. «Київ Прайд 2020» підтримали також і великі компанії, такі як «Приватбанк» та UKLON. Обидві компанії змінили фото своїх профілів у соцмережах на «райдужні». Але ненависть лишилась Незважаючи на те, що Марш рівності цьогоріч відбувався онлайн, противники ЛГБТ все одно знайшли можливість висловити свій протест. «Під час проведення Маршу Рівності Онлайн ми фіксували спроби використати нацистську та неонацистську символіку, разом із закликами до насилля на віртуальній мапі маршу. Звичайно, ми фіксували ріст хейтерської комунікації зі сторони праворадикальних угруповань «Традиція і порядок», «Національний спротив» та інших», – розповіла Радіо Свобода одна з організаторок Руслана Панухник. Вона також зазначила, що напади на людей через їх сексуальну орієнтацію або підтримку ЛГБТ продовжуються. Про це може свідчити нещодавній конфлікт між представниками організації «Традиція і порядок» та двома феміністками 12 червня, який стався у Києві 12 червня. Останні стверджують, що їх штовхали і кілька разів вдарили. У «Традиція і порядку» побиття заперечили. «Фізична на вуличних прайдах та кібербезпека на онлайн-прайді мають різні виміри. За останні кілька тижнів сталося чимало інцидентів у кіберпросторі: хакерами було заблоковано сайти гей-організацій, в закритих пабліках поширено персональні дані низки активістів з командою «фас!» тощо. Будь-який прайд – онлайн чи офлайн – щороку працює як мішень. І так буде доти, доки бути геєм в Україні не стане такою ж буденною річчю, як у Німеччині чи Ізраїлі», – каже у коментарі Радіо Свобода Святослав Шеремет, координатор з політики та законодавства Національного ЧСЧ-консорціуму. Марші рівності у Києві відбувається щороку від 2014 року. Згодом заходи почали проводити і в інших містах. За цей час, ситуація з правами для ЛГБТ+ спільноти дещо покращилась, вважає Руслана Панухник. «Щороку я бачу, невеликий, але поступ... Росте підтримка, росте рівень толерантності та прийняття, росте свідомість нашої влади щодо її обов’язку захисту усіх громадян та громадянок, не залежно від сексуальної орієнтації та гендерної ідентичності», – каже вона. У прайдах беруть участь не лише представники ЛГБТ-спільноти або ті, хто стикнувся із ненавистю чи дискримінацію через сексуальну орієнтацію чи гендерну ідентичність. Їх називають союзниками – ті, хто підтримують боротьбу за права ЛГБТ. Катерина Костіна – одна з таких. «Неможливо збудувати сильну європейську державу, в якій ми всі захочемо жити, без поняття рівності. Це неможливо зробити, якщо буде в нас ненависть одних громадян до інших. Тому «Київ Прайд» – це дуже важливо. Важливо показувати людей з ЛГБТ-спільноти, що це нормальні звичайні українці, які не кусаються. І для мене те, що хтось не має права одружуватися, заводити дітей і мати інші привілеї, які мають гетеросексуальні люди, – це обурливо», – каже вона. Журналіст проєкту Радіо Свобода «Ньюзрум» з січня 2020 року. Співпрацював з виданнями Hromadske.ua та «Детектор медіа». У червні 2019 року пройшов двотижневе стажування у команді data-журналістики The Guardian в Лондоні. Здобув ступінь магістра журналістики в університеті City (Лондон, Сполучене Королівство). Цікавлюсь міжнародними подіями та новинами технологій."
"2020-06-19","https://www.radiosvoboda.org/a/news-dohliad-za-dytynou-zakonoproekt/30680264.html","Раді пропонують зрівняти можливості матері й батька на догляд за дитиною","У Верховній Раді зареєстрували проєкт закону щодо забезпечення рівних можливостей матері та батька на догляд за дитиною. Як повідомляє Офіс президента, документ пропонує розширити можливості українських чоловіків у частині поєднання професійної діяльності з сімейними обов'язками та вихованням дітей, а також запровадити новий вид відпустки для чоловіків – відпустку при народженні дитини. «Законопроєкт допоможе усунути законодавчі прогалини, які обмежують права чоловіка на відпустку для догляду за дитиною, та створити передумови для посилення ролі батька у процесі вихованні дітей і розвитку відповідального батьківства в Україні, – йдеться в повідомленні. – Цей законопроєкт – перший крок України у виконанні її зобов’язань у межах міжнародного «Партнерства Біарріц» зі встановлення рівних прав для жінок і чоловіків у всіх сферах життя. Приєднання України до «Партнерства» було ініційоване першою леді Оленою Зеленською і підтримано Кабінетом міністрів». Зокрема, законопроєкт пропонує внести зміни до Кодексу законів про працю і закону України «Про відпустки», закріпивши на законодавчому рівні такі права чоловіків: За даними Програми розвитку ООН, Україна наразі посідає 60 місце за індексом гендерної рівності зі 160 країн. При цьому показник зайнятості за підсумками 2019 року серед чоловіків – 62,8%, серед жінок – 46,7%. При цьому жінки витрачають відчутно більше часу на домашні обов’язки та догляд за дітьми."
"2020-05-27","https://www.radiosvoboda.org/a/news-stambulska-konvenziya-oon/30637612.html","ООН закликає Україну пришвидшити ратифікацію Стамбульської конвенції","Організація Об’єднаних Націй закликає Україну прискорити ратифікацію конвенції Ради Європи «Про запобігання та протидію насильству стосовно жінок і домашньому насильству та боротьбу із цими явищами» (Стамбульська конвенція). Таким чином у представництві ООН відреагували на відповідну петицію до президента України, яка набрала потрібну кількість підписів 14 травня. «Насильство щодо жінок та дівчат – це не лише порушення прав людини; воно руйнує життя жінок та їх родин по всій країні. В Україні жінки становлять 86% жертв зґвалтувань та 78% потерпілих від домашнього насильства. Руйнівний вплив насильства щодо жінок очевидний; але менш очевидним є шкідливий вплив на сім’ї, громаду, економіку, і на розвиток країни в цілому», – мовиться у заяві. У представництві зазначили, що внаслідок пандемії, через зростання безробіття, самоізоляції та з інших причин рівень домашнього насильства зростає. «Організація Об'єднаних Націй в Україні закликає Парламент України вжити заходів щодо ратифікації Стамбульської конвенції та здійснити кроки, необхідні для створення суспільства, вільного від ґендерно-обумовленого насильства», – наголосили в ООН. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із пропагандою гомосексуалізму, одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства також чоловіків чи хлопців. Але супротивники конвенції, нерідко з гомофобних чи ультрарелігійних кіл, продовжують повторювати ці щойно спростовані твердження."
"2020-05-26","https://www.radiosvoboda.org/a/blackmailing-gay-people-at-fake-lgbt-dates-in-ukraine/30633646.html","«У мене в голові крутилась лише одна думка: хоч би мене не побили». Історія гея, якого шантажували через сексуальну орієнтацію","Знайомляться в мережі, виманюють на підставне побачення, а потім погрожують публічно розповісти про сексуальну орієнтацію жертви, якщо та не заплатить. За такою схемою лише у 2019 році в Україні було скоєно 47 злочинів на ґрунті ненависті. Про це свідчать результати моніторингу правозахисного ЛГБТ-центру «Наш світ». Як пояснюють у центрі, за такими злочинами імовірно стоять кримінальні угруповання, для яких це – легкий спосіб наживи. «Тут по суті немає гомофобії – «нічого особистого», так би мовити», – каже Олександр Зінченков, експерт «Нашого світу». Проте жертви здебільшого приступають на вимоги шантажистів через гомофобію інших. Через можливу дискримінацію та цькування на роботі або серед знайомих, багато представників ЛГБТ-спільноти змушені приховувати свою орієнтацію. Через цькування жертви шантажистів іноді навіть змушені покидати рідні міста. Ігор Солоденко став жертвою злочинців у 2018 році: його виманили на підставне побачення у зйомну квартиру і звинуватили у зґвалтуванні неповнолітнього. Зловмисники представилися працівниками поліції та пропонували «зам'яти» справу за винагороду. Ігор був змушений віддати їм п’ять тисяч гривень. На цей час справу закрили, а злочинців не знайдено. Ігор погодився розповісти Радіо Свобода про те, що сталося. Ігор Солоденко, 43 роки, м. Одеса: – Я познайомився із хлопцем через BlueSystem (російський сайт гей-спільноти – ред.) і пішов з ним на побачення. Хлопець запропонував піти до нього на квартиру, оскільки він жив недалеко від місця нашої зустрічі. Я не думав, що щось може піти не так. Та коли ми зайшли у квартиру, на мене вже чекали. На кухні була ще одна людина – тут я і усвідомив: я попав. Ці люди представилися працівниками поліції. Вони розповіли історію про те, що два дні тому в цій квартирі нібито відбувся злочин: неповнолітнього хлопчика зґвалтували і вбили. Люди, які видавали себе за поліцейських, запропонували мені поїхати до відділку для впізнання, адже я начебто підходив під опис підозрюваного. Але була альтернатива – «розв'язати проблему обопільно». Тож вони почали вимагати гроші, щоб «все це зам'яти». Спочатку мені здалося, що це якийсь прикол, якийсь розіграш. Я спробував піти, але двері вже були зачинені. Вони взяли мою сумку і почали шукати, чим би можна було «поживитися». Я не чинив опір – ці хлопці були кремезними. У той момент у мене в голові вертілась лише одна думка: хоч би мене не побили. Хоч би не вибили щелепу, не зламали мені руки чи щось ще. Окрім грошей, у сумці вони знайшли і кілька таблеток АРВ-препаратів (антиретровірусні препарати, використовуються для сповільнення розвитку ВІЛ – ред.). Так, я – ВІЛ-позитивна людина. І цього не приховую. Якщо справа доходить до сексу, я завжди повідомляю про це партнеру, і завжди використовую презервативи. Так я збирався сказати і хлопцю, з яким познайомився на сайті. Та коли вони побачили ці таблетки, то стали звинувачувати мене у поширенні вірусу. Вони погрожували, що прийдуть до мене додому, до сусідів, на роботу і розкажуть про те, що я – гей і про мій ВІЛ-статус. Наприклад, моя мати не знає про це, і вона вже не у тому віці, щоб усе їй розповідати. Ці люди почали залякувати мене тим, що повезуть у РВВС, і я проведу там сім діб. Я собі уявив, що таке мавпятник, і з якими людьми мені імовірно доведеться в ньому перебувати. Мене це повністю підкосило. Я був у шоковому стані. Але за кілька хвилин я зрозумів, що це афера, і ніякого вбивства тут не було. Що ці люди – не працівники поліції, а вся ситуація – звичайний шантаж. У мене забрали п'ять тисяч гривень. Їх вони зняли у банкоматі з моєї картки неподалік від квартири. Потім змусили дзвонити друзям, щоб позичити ще грошей. Але я знав, що знайомі не зможуть мені допомогти. Тоді я зрозумів, що маю якимось чином вийти з квартири, і вже потім думати про подальші дії. Я сказав їм: «якщо ви мене відпустите додому, то ввечері я вам віддам ще 400 доларів». Зрештою, вони мене таки відпустили. Я одразу подзвонив знайомим правозахисникам і розповів, що сталося і спитав, що мені робити? Наступного дня вони допомогли мені правильно скласти заяву в поліцію, і таки домоглися, щоб її прийняли. У моїй справі поліція діяла повільно. Ми з адвокатом навіть зверталися до суду із заявою про бездіяльність правоохоронців. Але за пів року в Одесі стався ще один такий випадок. Тоді постраждав хлопець з Фінляндії. Його шантажисти викинули з другого поверху. І тоді мене просили впізнати нападників: чи це не ті ж люди, які погрожували мені? З'ясувалося, що це інші зловмисники. Нещодавно я дізнався, що мою справу закрили через брак речових доказів і відсутність свідків. Хоча, як мінімум, поліція могла перевірити відеозаписи з банкомата, в якому зловмисники знімали гроші з моєї картки. Цим ніхто не займався. Правоохоронців мало цікавило те, що шантаж і грабіж у моєму випадку відбувся саме на ґрунті гей-знайомства. Якби це було вбивство чи таки грабіж квартири, вони, можливо, були б більше зацікавлені. Я боявся, що на роботі можуть дізнатися про те, що я гей. Там недобре сприймали навіть те, що я інколи роблю собі зачіску. Колег насторожувало те, що я якось не так себе поводжу. Я не те вдягаю, або щось не те роблю, я схожий не на того, на кого мав би бути схожим. Одного разу я був свідком того, як затравили гей-пару, коли я їздив у Чехію на заробітки. Ці хлопці спочатку приховували, що вони геї. Але коли про це дізналися, то з ними навіть не хотіли обідати в одній їдальні чи жити в одному гуртожитку. В нас люди сприймають геїв як останніх людей у суспільстві. Так, наче ти не людина. Раніше я кілька разів потрапляв у подібні ситуації. Але остання історія мене вже навчила бути обережнішим. Зараз я веду лише довгі переписки перед зустріччю наживо. Потім я намагаюся знайти якихось спільних знайомих. Лише потім я можу зустрітися наживо, але обов'язково у людному місці: на вулиці чи в барі, додому ні до кого більше не ходжу. Спочатку я довго спілкуюсь, і лише потім можу рухатися далі. Олександр Зінченков, експерт центру «Наш центр»: – Я думаю, це виключно кримінальні угруповання. Вони якимось чином дізнаються про доволі легкий спосіб наживи саме через геїв. І ось вже п’ять-сім останніх років такий вид злочинів став трендом. В Одесі та Києві. Інші міста так особливо не вирізняються. Вони у винятково корисливих мотивах використовують геїв. Це так званий «змішаний» тип за класифікацією ОБСЄ. Це непряма дискримінація. Але сам принцип вибору жертви за ознакою сексуальної орієнтації є сигналом до того, щоб такий злочин можна було вважати злочином ненависті. ОБСЄ так і вважає, на відміну від української поліції. Одне таке угруповання в Одесі поліція заарештувала. Але такі речі продовжують відбуватися. Нещодавно в Одесі стався такий випадок. Абсолютна та ж схема. Правозахисники наполягають, щоб такі злочини кваліфікували по статті 161 Кримінального кодексу (порушення рівноправності громадян залежно від їх расової, національної належності, релігійних переконань, інвалідності та за іншими ознаками – ред.). По суті, це єдина стаття, якою ми можемо оперувати. Але вона виписана доволі складно. У неї варто було б додати й інші ознаки, за якими порушують рівність прав громадян, а саме сексуальну орієнтацію та гендерну ідентичність. Віталій Матвєєв, адвокат, керівник проєкту «Human Rights Clinic»: – Як свідчать всі ці випадки, з якими звернулися до нашого проєкту представники ЛГБТ+-спільноти, наявна «завуальована» дискримінація. Самі ж потерпілі кажуть, що злочини проти них не мали явних ознак дискримінаційного насилля. Суть в іншому. ЛГБТ+-спільнота в нашій країні – дуже вразлива й незахищена категорія людей, яку злодії обирають для скоєння протиправних дій. Фактично йдеться про аферистів, які шукають легкої наживи. Наполягати на порушенні справи за ознаками сексуальної орієнтації або гендерної ідентичності в цих кримінальних провадженнях не просто складно, а навіть неможливо. За 161-ю статтею необхідно по максимуму збирати наступні докази: покази свідків, відеозаписи, записи телефонної розмови, інше, що підтверджують факт дискримінацій. Без достатніх доказів, поліція не зможе закінчити досудове розслідування та передати справу до суду саме за статтею 161 Кримінального кодексу. Журналіст проєкту Радіо Свобода «Ньюзрум» з січня 2020 року. Співпрацював з виданнями Hromadske.ua та «Детектор медіа». У червні 2019 року пройшов двотижневе стажування у команді data-журналістики The Guardian в Лондоні. Здобув ступінь магістра журналістики в університеті City (Лондон, Сполучене Королівство). Цікавлюсь міжнародними подіями та новинами технологій."
"2020-05-14","https://www.radiosvoboda.org/a/news-stambulska-konvencija-zelenskyj-petycija/30612410.html","На сайті Зеленського петиція із закликом ратифікувати Стамбульську конвецію набрала необхідні голоси","Петиція про ратифікацію Стамбульської конвенції (Конвенція Ради Європи про запобігання насильству щодо жінок і домашньому насильству та боротьбу з цими явищами) 14 травня набрала 25 тисяч голосів. Про це йдеться у розділі «Електронні петиції» на офіційному сайті президента України. Тепер Володимир Зеленський зобов’язаний розглянути петицію. У тексті петиції пояснюється, що Стамбульська конвенція – це міжнародна угода Ради Європи, яку станом на січень 2020 року підписали уже понад 35 країн Європейського Союзу. Україна є однією із держав-авторок Конвенції. Європейський парламент 28 листопада 2019 року закликав держави-підписантки ратифікувати цю конвенцію. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із пропагандою гомосексуалізму, одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства також чоловіків чи хлопців. Але супротивники конвенції, нерідко з гомофобних чи ультрарелігійних кіл, продовжують повторювати ці щойно спростовані твердження."
"2020-05-10","https://www.radiosvoboda.org/a/den-materi-vyklyky-dlya-materiv/30603063.html","«Штраф за материнство» і навантаження на карантині – про виклики для матерів у День матері","10 травня Україна офіційно відзначає 20-й День матері з моменту запровадження свята на державному рівні. Це свято, започатковане американською активісткою Енн Джарвіс, покликане вшанувати материнство та роль матері у суспільстві. На практиці в Україні та світі все виглядає не так райдужно: ставши матір’ю, жінка «випадає» із професійного життя, а потім стикається з дискримінацією під час пошуку роботи. А в умовах карантину навантаження на жінок із дітьми зростає ще більше, вважає соціологиня Олена Стрельник. «Коли влаштовувалася на свою першу роботу, прийшла на співбесіду і дуже добре запам’ятала цей момент: така дівчинка з великими очима після університету. Мене ніхто не питав про мій диплом чи про те, що я вмію. Перше питання стосувалося того, що от, у вас маленька дитина, з ким вона буде, коли лікарняні і так далі», – згадує Вікторія Кобиляцька, заступниця головної редакторки соціального проєкту «Жінки – це 50% успіху України». Кобиляцька порівнює материнство в Україні з певним культом, який породжує стереотипи про те, якою повинна бути матір, «як вона має поводитися, як правильно виховувати дітей, щоб вони були чемненькі, чистенькі». Водночас, додає вона, жінки після народження дітей не отримують належної підтримки з боку громад, хоча саме материнство всіляко заохочується. «За такої вимогливості до матерів ми не бачимо готовності суспільства щось давати натомість, дбати про цих жінок, про те, щоб у них була можливість, наприклад, рухатися кар’єрною драбиною, розвиватися, якось відпочивати чи навіть банально мати змогу вільно пересуватися містом із дитячим візочком», – перелічує журналістка. За законом, декретні виплати у зв’язку з вагітністю та пологами сплачує роботодавець, вони дорівнюють середньомісячному доходу жінки. Непрацюючі, безробітні та зареєстровані як підприємці жінки отримують одноразову допомогу з бюджету, розраховану на основі 25% від суми місячного прожиткового мінімуму для працездатного населення. Обсяг виплати залежить від того, скільки триває відпустка у зв’язку з пологами. Таким чином, у 2020 році сума державної допомоги вагітним становить: Окремі виплати передбачені для одиноких матерів: їхня сума дорівнює різниці між прожитковим мінімум для дитини та середнім доходом кожного члена родини за попередні півроку. Наразі максимальний розмір цієї допомоги для дитини дошкільного віку (до шести років) – 1 779 гривень. Обсяг виплати для самої дитини становить 41 280 гривень, з них 10 320 батьки отримують при народженні, решта суми виплачується протягом трьох років по 860 гривень щомісяця. Читайте також: «Б’є – значить любить»: як вберегтися від домашнього насильства і чому не слід пробачати кривдника​ Також закон відносить матерів дітей до трьох років та вагітних до категорій працівників, яких можна звільнити, тільки закривши підприємство. Жінка може отримати відпустку для догляду за дитиною із виплатою допомоги. Законодавство дозволяє скористатися частиною декретної відпустки також батькові чи іншим родичам. Втім, якщо жінка вирішує не залишатися вдома з дитиною на три роки (або з якихось причин не має такої можливості), у неї можуть виникнути складнощі з тим, щоб повернутися до роботи. У 2018 році сімейні обов’язки були основною причиною економічної неактивності жінок: 27,6% опитаних Державною службою статистики називали турботу про сім’ю причиною, чому вони не працюють і не шукають роботу. Показник серед чоловіків складав 8,7%. Ці дані наводить докторка соціологічних наук, авторка книги «Турбота як робота: материнство у фокусі соціології» та публіцистка Олена Стрельник, пояснюючи зв’язок між сімейним статусом та зайнятістю. Організація економічного співробітництва та співпраці в 2014 році склала рейтинг країн, які є найбільш комфортними для роботи жінок із дітьми. Найвищий бал отримала Швеція, найнижчий – Туреччина. У деяких країнах шанси матері вийти на роботу також залежать від того, скільки в неї дітей. «В Україні такі розрахунки не ведуться (точніше, останнє подібне дослідження провели у 2012 році), але припускаю, що у нас ситуація подібна – чим більше у жінки дітей, тим рідше вона працює поза домом. Чинна українська система відпусток із догляду за дітьми, хоч і дає матері змогу тривалий час перебувати з дитиною після її народження, однак не сприяє поєднанню роботи й батьківських обов’язків», – зазначає Стрельник. Не сприяє цьому й брак місць у дитячих садочках. Як наслідок, жінка втрачає кваліфікацію, а для родини зростає ризик бідності. Одним зі шляхів вирішення проблеми дослідниця вважає запровадження квот у декретних відпустках для чоловіків, адже наразі державна політика не спонукає їх поєднувати батьківство й роботу – така задача стоїть переважно перед жінками. Попри те, що законодавство забороняє дискримінувати будь-кого при прийомі на роботу, за спостереженнями Стрельник, ця норма може порушуватися. «Довести факт дискримінації дуже важко, тому що роботодавець навряд чи зізнається, що через не хоче брати жінку на роботу через те, що у неї є діти чи через те, що вона планує їх народити», – пояснює соціологиня. Розрив оплати праці між чоловіками та жінками в Україні становить 22%, каже Стрельник, однак досліджень про причини такої різниці бракує. Втім, вона зазначає, що це явище переважно обумовлене так званим «штрафом за материнство» – різницею в оплаті праці жінок, які мають дітей, порівняно з бездітними, а також в оплаті праці матерів та батьків. Це розрив, зазначає соціологиня, більший, ніж середня різниця в оплаті праці чоловіків та жінок. Серед можливих причин такого розриву Стрельник називає перерву в роботі жінки через народження дитини та її скорочення робочого часу, пошук більш зручного місця роботи, навіть якщо воно менш оплачуване, гендерні стереотипи з боку роботодавців і відсутність дружніх до працівників із дітьми робочих місць. Стрельник звертає увагу на довгострокові наслідки: жінки, які випадають з ринку праці та скорочують свою професійну діяльність, зрештою мають не тільки нижчі зарплати, а й нижчі пенсії. І хоча подібну практику прийнято пояснювати особистим вибором, дослідниця до цього аргументу ставиться сумнівно: на її думку, якщо сім’я та соціум не підтримують жінку в її прагненні працювати, а для дитини просто немає місця в дитячому садочку, то про вільний вибір не йдеться. «Для багатьох жінок цей вибір насправді є певною адаптацією та уникненням ризиків перевантажень, адже розраховувати на рівну участь чоловіків у догляді за дітьми в українських сім’ях поки не доводиться. І це проблема не тільки чоловіків, а і всієї суспільної системи, яка всіляко закріплює доглядову працю за жінками у моделях виховання, гендерних стереотипах, сімейній політиці», – вважає дослідниця. У березні соціологічна група «Рейтинг» оприлюднила опитування, більшість респондентів якого висловили думку, що головна задача жінки – «дбати про дім та сім’ю», а чоловіка – «заробляти гроші». Втім, Стрельник звертає увагу на інші цифри: те, як учасники опитування описали реальний стан справ у власних родинах, порівняно з показниками п’ятирічної давності. «52% сказали, що переважно жінка займається вихованням дітей в їхній сім’ї (у 2015 році – 59%); 64% сказали, що в їхній сім’ї переважно жінка готує їжу (у 2015 році – 79%). До слова, я доволі скептично ставлюся до питання на кшталт «хто у сім’ї переважно займається вихованням дітей», адже поняття «виховання» не відображає усієї сукупності повсякденних дій, пов’язаних із піклуванням про дітей, які у поєднанні з хатньою працею виконують переважно жінки, – супровід до гуртків, емоційна підтримка, допомога з домашніми завданнями, прогулянки, догляд за хворою дитиною», – коментує вона.​ Відтак є підстави вважати, що розподіл обов’язків в тому числі з догляду за дітьми з часом поступово вирівнюється, хоча наразі вони все ще розділені за ознакою статі. На думку Стрельник, з боку держави доцільно концентруватися не на підтримці матерів, а на створенні «суспільства турботи», де піклування про дітей було б спільною відповідальністю. Це передбачає не тільки надання оплачуваної відпустки для догляду за дитиною, рівні права для працівниць та працівників (щоб сім’ї могли вільно вирішувати, хто сидітиме з дитиною), наявність дитячих садочків та додаткових послуг із догляду за дітьми. З боку роботодавців така політика вимагала б скорочення навантаження поза межами робочого дня, гнучкий графік, можливість дистанційної роботи, наявність простору для дітей на робочих місцях. Читайте також: «Це унікальний момент в освітній історії» – Іван Примаченко про онлайн-навчання на карантині​ Запровадження карантину створило для матерів новий вид навантаження: за даними дослідження «ООН Жінки», на яке посилається Стрельник, саме вони здебільшого відповідають за організацію дистанційного навчання. «Також варто відзначити, що і на самих вчителів навантаження зросло. Але ж ми маємо розуміти, що переважна більшість працівниць сфери освіти – жінки. І в них так само є діти вдома на карантині, які теж вимагають певного часу та енергії. Тому це таке подвійне навантаження на матерів, які працюють вчительками в школах», – зазначає дослідниця. Вона також нагадує про жінок, які працюють у медичній сфері (зокрема мають справу з коронавірусом), соціальними працівницями чи поліцейськими. Їхню роботу неможливо «взяти на дім», водночас, якщо така жінка виховує дітей самостійно, питання про те, хто доглядатиме дітей під час її робочого дня, лишається відкритим.​ До речі про самотніх матерів – за даними Міністерства юстиції, з початку року до 27 квітня на користь дітей вдалося стягнути 1,2 мільярда гривень аліментів. Водночас у реєстрі боржників по аліментах наразі майже 170 тисяч людей, переважно чоловіки. Станом на кінець квітня в органах виконавчої служби було більше 500 тисяч документів про стягнення аліментів. На думку Стрельник, відсутність аліментних виплат зробить жінок із дітьми ще більш вразливими, якщо карантин коштуватиме їм роботи чи скорочення доходу. Після того, як Кабінет міністрів анонсував послаблення карантину, користувачка Ольга Костіна оприлюднила перелік змін, звернувши увагу на те, що дитячі садки та школи лишаються закритими, тож незрозуміло, як матерям забезпечувати догляд за дітьми в робочий час. «Коли рішення приймають не залучені в репродуктивну працю», – прокоментувала дівчина. Дійсно, більшість членів уряду та народних депутатів – чоловіки (жінки-депутатки становлять 21% від складу Верховної Ради). Прикладів, коли українські політикині поєднують материнство і роботу у владі, не так багато. Зокрема навесні минулого року увагу до себе привернула депутатка від «БПП» Марія Іонова, яка головувала на спільному засіданні в Європарламенті зі своїм тримісячним сином. Саме збільшення представництва жінок у владі Вікторія Кобиляцька називає шляхом до створення зокрема й кращих умов для матерів. На її думку, саме жінки, які мають можливість ухвалювати рішення, можуть лобіювати більш комфортні умови життя для матерів. Читайте також: Діти вдома: як 42 тисячі вихованців інтернатів переживають карантин з родинами, куди їх повернули​ «У нас населення – 54% жінок, і, напевно, саме жінки краще знають, що потрібно жінкам. Умовно, хтось прийшов і пролобіював ініціативу, що болить: зробити наш простір максимально безбар’єрним, щоб можна було рухатися з дитячим візочком. Чоловікові навряд чи це спаде на думку, тому що він пішов вранці, о дев’ятій на роботу, прийшов о шостій, йому мало цікаво, як жінка в цей час намагалася з візочком маневрувати, кудись їхати», – аргументує вона. За даними Програми розвитку ООН, Україна наразі посідає 60 місце за індексом гендерної рівності зі 160 країн. При цьому показник зайнятості за підсумками 2019 року серед чоловіків – 62,8%, серед жінок – 46,7%. При цьому жінки витрачають відчутно більше часу на домашні обов’язки та догляд за дітьми."
"2020-05-08","https://www.radiosvoboda.org/a/transgender-attack/30599739.html","Напад на трансгендера в Житомирі: чи карають за злочини ненависті?","У ніч на 30 квітня неподалік від Житомира стався напад на хлопця, який ідентифікує себе як трансгендерну особу (людину, чия гендерна ідентичність чи самовираження відрізняється від тієї, що приписана їй при народженні). Правозахисні організації заявляють, що хлопця жорстоко побили та зґвалтували під час побачення. І причиною цьому була його сексуальна орієнтація. Утім, в поліції не поспішають відкривати кримінальну справу, яка передбачає покарання за прояви насильства, зокрема, до ЛГБТ-спільноти. Чому? Пояснюємо позиції сторін. Про напад на 19-річного хлопця першими повідомили у правозахисному ЛГБТ-центрі «Наш світ», представники якого нині стежать за ситуацією. Радіо Свобода вони передали копію заяви до поліції, яку склав сам потерпілий. З його слів, про зустріч з майбутнім нападником вони домовилися у чаті для знайомств Badoo. За словами потерпілого, про те, що він – трансгендер, розповів напередодні: «Я є трансгендерна людина, тому, незважаючи на переписку в інтернеті та попереднє онлайн-знайомство, [нападник] відреагував спочатку негативно на цей факт, але потім він сам запропонував піти в магазин та купити енергетичний слабоалкогольний напій «Рево». Після цього ми [пішли] в ліс біля річки між житловим масивом». У заяві йдеться, що після кількох годин розмови хлопець погрозами та силою змусив потерпілого до орального сексу, а опісля – почав бити. Згодом до побиття долучилися ще четверо хлопців та дівчина, які приїхали на автівці, мовиться в заяві. Зі слів потерпілого, його роздягнули догола, били, ображали та катували, а потім змусили пішки йти у бік дому поперед автомобіля і знімали це на смартфон, а дійшовши до будинку та почувши крики батьків постраждалого – втекли. Потерпілий упевнений: його били через те, що він – трансгендер. Правоохоронці ідентифікували нападника. Ним виявився 17-річний хлопець. Спершу поліція відкрила кримінальне провадження лише за статтею про грабіж (ст. 186 ККУ), адже у потерпілого вкрали телефон. 7 травня до справи додали ще дві статті: про катування (ст. 127 ККУ) та вимагання (ст.189 ККУ), про це повідомили Радіо Свобода у пресслужбі Нацполіції Житомирщини. День нападу там описують інакше. За словами правоохоронців, на зустріч із майбутнім нападником трансгендер прийшов з мейкапом та в перуці. Йдеться, що до орального сексу потерпілого не змушували, а на нього він немовби погодився добровільно. За словами правоохоронців, конфлікт стався після того, коли нападник зрозумів, що бачився не з особою жіночої статі. Утім, ці слова різняться із тим, що писав у заяві постраждалий. І правозахисники стверджують, що хоча хлопець і справді був у перуці, про те, що є трансгендером, повідомив одразу. «Заява в поліцію була написана 4 травня. До цього, усі три дні, він давав свідчення правоохоронцям. Поліція весь цей час писала все, що їм треба, поки ми не вступили у цю справу. Тоді ж з'явилося повідомлення про грабіж, датоване 1 травня. Але після того, як постраждалий подав офіційну заяву, поліція різко скоригувала свою позицію», – заявив у коментарі Радіо Свобода представник правозахисного ЛГБТ-центру «Наш світ» Олександр Зінченков. Правозахисники впевнені, що поліція мала відкрити провадження і за статтею 161 Кримінального кодексу – про порушення рівноправності громадян. Саме цю статтю вважають фактично єдиною в Кримінальному кодексі України, за допомогою якої можна кваліфікувати злочин за ознакою сексуальної орієнтації та гендерної рівності і як злочин ненависті. Натомість у поліції Житомирщини вважають, що підстав порушувати цю статтю не було. «Потерпілий дав свідчення письмово про те, що сексуальний контакт відбувався за добровільної згоди і до початку конфлікту», – заявила речниця поліції Житомирської області Алла Ващенко. За словам експертів, це не перший подібний випадок в Україні. Спеціалістка з мобілізації транс*спільноти Анастасія Єва Домані розповідає, що також стикалася з подібною реакцією поліції. Утім, запевняє, що кожен випадок треба розглядати окремо: «Завжди є ризик. Наприклад, геї, які знайомляться і зустрічаються через додатки, можуть піддаватися ризику. Адже не секрет, що представники націоналістичних організацій під виглядом знайомства виманюють людей на зустріч, а потім б'ють. Але тут, схоже, не той випадок. Тут скоріше відбулося непорозуміння і нападник був шокований під час зустрічі. У цій ситуації треба зважити всі сторони. Але, звичайно, насилля виправдовувати не можна, за це потрібно карати». Правозахисники кажуть, що зазвичай злочини проти ЛГБТ-спільноти не розглядають як ті, що були здійснені на ґрунті ненависті. «Зазвичай їх кваліфікують як хуліганство, якщо взагалі це роблять. Проблема в тому, що на сьогодні у нас у відповідному законодавстві, у цій 161-й статті ККУ, ознака гендерної ідентичності не прописана, і тому вони її не розглядають серйозно», – каже Інна Ірискіна, координаторка громадської організації Insight. У звіті за 2019 рік правозахисний ЛГБТ-центр «Наш світ» вказує, що злочини ненависті за мотивами гомо- або трансфобії не розслідують належним чином і відмовляються порушувати статтю 161 ККУ, яка наразі є єдиним способом врахувати такі мотиви при призначенні покарання правопорушникові. «Навіть коли слідство вимушене почати розслідування за статтею 161, це ніколи не призводить до висунення обвинувачення за цією статтею в суд», – йдеться у звіті центру. Згідно з даними, торік було задокументовано 369 випадків дій на ґрунті гомофобії/трансфобії, дискримінації, а також інших порушень прав ЛГБТ в Україні. Правозахисники вважають, що держава має більше уваги приділяти проблемам ЛГБТ-спільноти і закликають владу підтримати законопроєкт, що криміналізує злочини ненависті стосовно ЛГБТ. Українська журналістка. Родом з маленького містечка на заході України. Закінчила Київський національний університет імені Тараса Шевченка. У журналістиці – з 2016 року. У 2020-му долучилася до команди телеканалу «Настоящее время» (створеного Радіо Свобода з участю «Голосу Америки») як ведуча програми «Утро». Із липня 2019 року працювала кореспонденткою в київському бюро Радіо Свобода, була ведучою проєкту «Ньюзрум». ​До того працювала у телевиробництві, кореспонденткою та редакторкою на інформаційних телеканалах."
"2020-04-07","https://www.radiosvoboda.org/a/news-europarlament-nasylstvo-nad-zhinkamy/30540253.html","Комітет Європарламенту закликав до підтримки жертв домашнього насильства","Глава комітету Європарламенту з прав жінок Евелін Регнер закликала уряди держав-членів ЄС посилити підтримку жертв домашнього насильства в період кризи, пов’язаної з епідемією COVID-19. У деяких країнах ЄС, як і багатьох інших країнах, повідомляють про зростання кількості актів насильства. Три тижні в умовах ізоляції і карантину часто негативно впливають на відносини між людьми, які знаходяться під одним дахом. Реагуючи на цей стан справ, Евелін Регнер зазначила, що зараз особливо важко доводиться жінкам. «Ми всі зіткнулися з психологічними викликами, коли доводиться залишатися в ізоляції. Але жінки, а іноді йдіти, що залишаються вдома з батьками, відчувають особливий стрес», – заявила голова комітету з прав жінок і гендерної рівності. Регнер закликала політиків приділити підвищену увагу проблемі домашнього насильства і вжити ефективних заходів проти насильства над жінками."
"2020-03-09","https://www.radiosvoboda.org/a/30476337.html","Радіо Свобода Daily: У Гаазі розпочинається судовий процес у справі MH17","У Гаазі розпочинається судове слухання у справі MH17 Сьогодні, 9 березня, в Гаазі (Нідерланди) розпочнеться судове слухання у справі MH17. Судовий процес проходитиме у країні, громадян якої було найбільше на борту літака «Малайзійських авіаліній». В Офісі генпрокурора України повідомили, що очолив українську команду у міжнародній слідчій групі в справі MH17 заступник генерального прокурора Гюндуз Мамедов, а всього від ОГП до групи увійшли 4 представники. Президент України Володимир Зеленський висловив сподівання, що на суді у справі буде встановлена справедливість, а винні будуть покарані. А в США заявили, що довіряють правосуддю Нідерландів у цій справі. Бойовики «ДНР» позбавили українську мову статусу «державної» на підконтрольній їм території Угруповання «ДНР» вирішило, що українська мова більше не матиме статусу «державної» на частині Донецької області, яку контролюють російські гібридні сили. Як повідомляють місцеві ресурси, таке рішення на пропозицію ватажка угруповання Дениса Пушиліна внесли до «конституції» «депутати» так званої «Народної ради ДНР». Російська мова стала єдиною «державною» на окупованій частині Донеччини. Дотепер на території, контрольованій підтримуваними Росією бойовиками, українська мова формально зберігала статус державної. Рішення «Народної ради» остаточно знищує міф про «переслідування» російської мови на Донбасі. А також свідчить про те, що Володимир Путін не закінчить війни проти України ані через рік, як про це мріє Володимир Зеленський, ані через п’ять років, наголошує журналіст і політичний коментатор, оглядач Радіо Свобода Віталій Портников. Більше про це читайте за лінком. Зеленський про зміну уряду, олігархів і завершення війни Президент України Володимир Зеленський дав інтерв’ю двом міжнародним виданням Bloomberg і The Guardian. Публікуємо його тези: Олександр Турчинов: «Я доручив вибити російський спецназ у Сімферополі» До шостої річниці російської анексії Криму публікуємо інтерв'ю з Олександром Турчиновим ‒ ексспікером Верховної Ради України, який після втечі експрезидента України Віктора Януковича з країни виконував обов'язки глави держави. З лютого до травня 2014 року Олександр Турчинов був верховним головнокомандувачем і від нього залежало ухвалення основних рішень під час початку військової операції Росії із захоплення Криму, а згодом і регіонів Донбасу. І саме йому адресують численні звинувачення учасники тих подій і спостерігачі. Колись виходець із діаспори може стати президентом України – посол Шевченко Після змін в уряді й рокіровки між Вадимом Пристайком і Дмитром Кулебою на посадах віцепрем’єра та голови МЗС зовнішній курс України не міняється. Це відзначив в інтерв’ю Радіо Свобода посол України в Канаді Андрій Шевченко. Посол відповів на запитання про розподіл повноважень у трикутнику Пристайко-Кулеба і глава Офісу президента Андрій Єрмак, який активно займається зовнішньою політикою. Також Шевченко вважає, що у політичному шляху Володимира Зеленського і прем’єра Канади Джастіна Трюдо є чимало спільного. Стосовно двох держав посол констатував, що залишаються проблеми з наданням Канадою віз українцям. Хоча загалом співпраця добра. Зокрема, за 5 років канадські військові тренували понад 14 тисяч українських вояків. Шевченко не виключив, що через певний час виходець із діаспори стане президентом України. «Терористи Гюлена» в Україні. Чого хоче Ердоган від Зеленського? Президент Туреччини Раджеп Таїп Ердоган має ворога — проповідника ісламу Фетхуллаха Гюлена. Ердоган вважає, що саме Гюлен стояв за спробою державного перевороту в Туреччині у 2016 році. Арештувавши усіх «гюленістів» вдома, Ердоган став їздити по світу і переконувати лідерів різних країн закрити школи, які Анкара пов'язує з Гюленом. У лютому президент Туреччини мав таку розмову і з Володимиром Зеленським і навіть «назвав конкретні прізвища». Сашко Шевченко та Михайло Штекель вирушили безпосередньо у ці школи, аби дізнатися, чи справедливі звинувачення Анкари. Коронавірус: новини за вихідні Жінки проти поборників «традиційних цінностей». Репортаж із Маршу Жінок у Києві У центрі Києва 8 березня відбулася акція «Марш жінок», учасники якої вимагали від депутатів ратифікувати Стамбульську конвенцію і виступали за гендерну рівність у суспільстві. Демонстранти зібралися на Михайлівській площі і пройшли ходою до Поштової площі. Учасники й учасниці маршу тримали в руках плакати з написами «Різні, але рівні», «Жінкам – рівне представництво у владі», «Дискримінація коштує дорого», «Рівність – традиційна цінність». У поліції повідомили, що в ході взяли участь близько двох тисяч людей. Одночасно відбувалася також акція супротивників фемінізму. Дві акції розділяв кордон поліції. Про це та інше детальніше у фоторепортажі Радіо Свобода. Поради собі у молодому віці: жінки з різних країн світу висловлюють свої думки Радіо Свобода запитало успішних жінок із різних країн, які поради вони дали б собі, коли вони були молодими. Жінки із 13 країн поділилися своїми думками. «Я би порадила сама собі проживати кожен день, як останній. Наповнювати кожну хвилинку свого життя сенсом», – сказала ветеран війни Галина Алмазова. Цінуймо одне одного, незалежно від статі і позначки у календарі!​ Ваше Радіо Свобода Daily Радіо Свобода Daily – читайте все в одному мейлі! Усі важливі новини й ексклюзиви нашого сайту в одному листі. Надсилаємо щодня (окрім неділі) о 7-й ранку якраз до вашого сніданку. Підписатись на розсилку можна тут."
"2020-03-08","https://www.radiosvoboda.org/a/marsh-zhinok-u-kyevi/30476266.html","Феміністки та поборники «традиційних цінностей». Репортаж із Маршу жінок у Києві","Двійко дівчат, тримаючись за руки, йшли дощовим ранком 8 березня по Володимирській вулиці у Києві. Вони прямували до Михайлівської площі, щоб взяти участь у щорічному Марші Жінок. Їм назустріч крокував чоловік у рясі, імовірно священнослужитель з Михайлівського монастиря, і спантеличено роздивлявся пару. Православна церква досі вважає одностатеві стосунки гріховними, тому чоловіку було важко сприйняти цю картину: він відвів погляд та пришвидшив крок. А дівчата розсміялися. І хоча головною вимогою цьогорічного маршу є ратифікація Стамбульської конвенції (конвенція Ради Європи про запобігання насильству стосовно жінок, – ред.), від початку було зрозуміло: дійство у центрі Києва цієї неділі було не лише про конвенцію. Учасники зібрання, а також їхні противники, яких відділяв щільний ряд поліції, знову сперечалися: що таке фемінізм, навіщо він потрібен і чи мають жінки мати рівні права з чоловіками? На Марші не всі виступають за ратифікацію Стамбульської конвенції, деякі не вважають її необхідною для того, щоб ефективно боротися із насильством проти жінок. Одним з перших на Марші я помічаю депутата «Слуги народу», а також голову міжфракційного об’єднання «Цінності, Гідність, Родина» Святослава Юраша. Він вважає, що насильство проти жінок в Україні так поширено не через недосконалі закони, а через те, що закони, що існують, не виконуються. А також через «безбожний алкоголізм українців». «Стамбульська конвенція має різні варіації поправок [...] Україна має на них повне, абсолютне, суверенне право. Якщо їх буде введено, то можна буде говорити і про її ратифікацію», – каже Юраш. Перед нашою зустріччю він приязно спілкувався із представницями організації «Срібна троянда». Вони, як і Юраш, не повністю поділяють погляди організаторів Маршу. Дівчата прибули на акцію у траурному одязі із вінками. Коли колона рушила, вони понесли на плечах труну, в якій лежить «фемінізм». «Ми вважаємо, що фемінізм як ідеологія помер. Його потрібно поховати, щоб на його місці народилось щось нове, що по-справжньому захистить жінку», – пояснює учасниця руху Юлія Федосюк. Позиція «Срібної троянди» щодо Стамбульської конвенції співзвучна з позицією Святослава Юраша: «за, але з поправками». З якими –читайте детальніше у наступному розділі. Інші учасники маршу застерігають, що ратифікація Конвенції може спричинити правову колізію. «На сьогоднішній день українське законодавство не готове до Стамбульської конвенції. Якщо її зараз ратифікувати, дуже багато нормативно-правових актів України будуть їй суперечити [...] Спочатку мають відбутися локальні зміни у законодавстві, які в подальшому дозволять ратифікувати Конвенцію», – каже Вікторія Безсмертна з громадської організації «Інститут Креативних інновацій». Навпроти зібрання учасниць та учасників маршу важко не помітити і їх противників – представники Правого сектору та релігійних організацій виступали проти абортів. На початку події їх аудіосистема легко перекривала гасла Маршу, а з динаміків було чутно суперечливі тези. Усі, хто виступають, – чоловіки. «Ті, хто сховалися за кордоном поліції! Не переживайте, ви теж заслуговуєте на спасіння! Ваші сексуальні збочення лікуються», – звертається один з активістів до всіх учасників феміністичної акції не гетеросексуальної орієнтації. Та от мікрофон у руки бере інший учасник і вже кричить про те, що Бог вбивав таких «збоченців» і «ніхто не скаже, що це було неправильно». Право жінки обирати, чи перервати небажану вагітність шляхом аборту – одна з основних вимог фемінізму. Не дивно, що одним з найбільш повторюваних слоганів на Марші був «Моє тіло – моє діло!» «Я тут для того, аби показати, що чоловіки мають допомогти жінкам вибороти свої права, які, так вже вийшло історично, втратили», – каже Сергій Афонський, стендап-комік, один з багатьох чоловіків, які теж приєднались до Маршу Жінок. «Ті з праворадикалів, хто зараз істерично кричать, взагалі не мають уявлення, про ще йдеться [...] Перш за все хотілося б, щоб люди сіли спокійно і прочитали, про що конвенція, про що взагалі фемінізм», – продовжує Афонський, показуючи на людей з прапорами Правого сектору. Український парламент не поспішає ратифікувати Стамбульську конвенцію. Станіслав Юраш переконує, що без поправки про так званий «ґендерний вибір» її ратифікувати не можна. Депутат не погоджується з ідеєю про те, що гендерна ідентичність може відрізнятися від біологічної статі. «Поняття гендеру і біологічної статті – синонімічні. Спроба цим маніпулювати, йти на поталу абсолютно беззмістовного шматка західної лівої академії не має жодного сенсу», – каже Юраш. Саме проти запровадження поняття гендеру в українське законодавство виступає консервативна частина суспільства. Ще в липні 2019 року новообраний депутат Богдан Яременко казав про те, що ратифікація Стамбульської конвенції можлива лише після змістовної дискусії з Радою церков. З того часу питання ратифікації з місця не зсунулось. Менеджерка з комунікацій ресурсу «Ґендер у деталях» Дарина Мізіна пояснює, що поняття гендеру у тексті Конвенції є критичним. Документ визначає ґендерні стереотипи як причину насильства проти жінок, тому Україні важливо її ратифікувати, аби ефективніше боротися з ним, зазначає Мізіна. Напередодні міжнародного дня боротьби за права жінок (саме так офіційно називається свято 8 березня, – ред.), в Україні сформували новий Кабінет міністрів. У ньому з 16 вже зайнятих посад лише одну обіймає жінка: Марина Лазебна очолила міністерство соціальної політики. Новопризначений прем’єр Денис Шмигаль назвав це «початком ґендерної експансії» в новому уряді. Залишається сподіватися, що пан Шмигаль мав на увазі, що частка жінок в уряді збільшуватиметься, але в цьому є сумніви. «Коли у прем’єра спитали, чому в уряді так мало жінок, він відповів, що відбирали на посади за рівнем професіоналізму. Але жінки – такі ж професіонали, як і чоловіки. Ґендерна дискримінація в уряді неприпустима», – звернулась до учасниць та учасників депутатка від фракції «Голос» Інна Совсун. Ґендерний дисбаланс в уряді – лише наслідок системної дискримінації жінок через поширені в суспільстві стереотипи, вважають феміністки і закликають не нівелювати важливість правозахисної акції стереотипам про «свято весни, ніжності і краси». Допомогти боротися зі стереотипами може Стамбульська конвенція, вважають учасниці Маршу. Учасників ще раз закликають підписати петицію про її ратифікацію. «Можливо, тоді над насильством перестануть жартувати», – чутно з динаміків наприкінці акції. Багато противників Маршу жінок вважають, що рівності між чоловіками та жінками вже досягнуто, а проблеми, які озвучують феміністки, – надумані. У відповідь учасники Маршу часто апелювали до статистики. Зокрема до розриву в оплаті праці: за даними Держстату, жінки отримують майже на 25 відсотків менше за чоловіків. Серед плакатів на акції бачу і такий: «Їй потрібна гідна зарплата, щоб піти від ґвалтівника». На переконання протестувальників, багато жертв насильства економічно залежні від своїх партнерів, які на них нападають. Організатори кажуть, що цього року учасників було дещо більше, ніж торік, але конкретні цифри не називають. Їх оцінки коливалися від 3 до 4 тисяч учасників. Усі вони – у потенційній небезпеці, адже довкола маршу час від часу можна було помітити молодиків у спортивному одязі, які намагалися потрапити за кордон поліції. «Ви всі у небезпеці, адже ми знаємо, що були контракції. Послухайте, уважно, як можна безпечно покинути сьогоднішнє зібрання», – звернулась до учасників акції на вже на Поштовій площі одна з організаторок Маршу Олена Шевченко. Вона – голова ГО Insight, яка разом з іншими організаціями щороку проводить й іншу правозахисну ходу Марш Рівності Kyiv Pride. Його учасниці та учасники борються за права ЛГБТ-спільноти – питання, яке українське суспільство сприймає, мабуть, ще болісніше, ніж фемінізм. Тож для Олени організація безпеки такої акції – не новинка. Сьогодні вона переживає за те, щоб учасниці та учасники акції знову не стали жертвами насильства з боку тих, хто вважає, що цієї проблеми не існує. Журналіст проєкту Радіо Свобода «Ньюзрум» з січня 2020 року. Співпрацював з виданнями Hromadske.ua та «Детектор медіа». У червні 2019 року пройшов двотижневе стажування у команді data-журналістики The Guardian в Лондоні. Здобув ступінь магістра журналістики в університеті City (Лондон, Сполучене Королівство). Цікавлюсь міжнародними подіями та новинами технологій."
"2020-03-08","https://www.radiosvoboda.org/a/news-obse-donbas-myr-zhinka/30476232.html","Залучення жінок є ключовим фактором досягнення сталого миру – місія ОБСЄ в Україні","Міжнародний жінок день 8 березня є важливим нагадуванням про досягнення жінок і їхній неоціненний внесок у сприяння стійкому вирішенню конфліктів та досягненню миру, заявив голова Спеціальної моніторингової місії ОБСЄ в Україні посол Яшар Халіт Чевік. «Для досягнення миру на сході України потрібен всеосяжний процес, що передбачає повну участь жінок. Ми щодня є свідками того впливу, який жінки як агенти позитивних змін чинять як у місії, так і на місцях», – Яшар Халіт Чевік. Він визнав, що конфлікт часто по-різному «зачіпає чоловіків і жінок», а нерівність між ними часто посилюється». Яшар Халіт Чевік наголосив на впровадженні заходів гендерної інтеграції СММ ОБСЄ, зазначивши, зокрема, про план дій щодо гендерної рівності. «Місія постійно прагне враховувати гендерні аспекти в своїй діяльності і домагатися гендерного паритету серед співробітників. Це зміцнило як його внутрішні структури, так і повсякденну роботу, а також сприяло більш глибокому розумінню всіх аспектів конфлікту», – йдеться в повідомленні місії з посиланням на його очільника в Україні. За даними Міноборони України, нині в Збройних силах проходять службу і працюють понад 23% жінок, це понад 58 тисяч. З них майже 29 тисяч — військовослужбовці. Збройний конфлікт на Донбасі триває від 2014 року після російської окупації Криму. Україна і Захід звинувачують Росію у збройній підтримці бойовиків. Кремль відкидає ці звинувачення і заявляє, що на Донбасі можуть перебувати хіба що російські «добровольці». За даними ООН, від березня 2014-го до 31 жовтня 2019 року внаслідок збройного конфлікту на Донбасі загинули 13 000 – 13 200 людей."
"2020-03-08","https://www.radiosvoboda.org/a/news-marsh-zhinok-zaporizhzhya/30476097.html","«8 березня – це не про квіти»: у Запоріжжі вперше відбувся «Марш жінок»","У центрі Запоріжжя відбулася акція «Марш жінок», присвячена Міжнародному жіночому дню. Близько двох десятків активісток пройшлися центральним проспектом міста від майдану Героїв революції до будівлі Запорізької міської ради. Як повідомляє кореспондент Радіо Свобода, в руках учасниці ходи тримали тематичні плакати з написами «Свобода, рівність, жіноча солідарність», «Права жінок = права людини», «Ні сексизму! Ні расизму» та іншими. Активістки скандували гасла написані на плакатах, а також «Не гальмуй – ратифікуй!», закликаючи таким чином підтримати ратифікацію Україною Стамбульської конвенції. «Окремі з нас мали поїхати в інші міста. В тому числі наш фонд був запрошений до Нью-Йорка, ми мали робити там панель, але через коронавірус захід відмінився. Тому в нас з’явилися можливість і вільний час зробити це у Запоріжжі. Ми робимо акцію вперше. Для нас важливо все ж таки ввести нову традицію: традицію не квітів на 8 березня, а традицію поваги і підтримки прав людини», – розповіла організаторка акції, представниця Благодійного фонду «Посмішка дитини» Анна Чернова. «Ми хочемо проголосити, що права жінок – це перш за все права людини, але, на жаль, жінки як люди, що перебувають у зоні ризику, найчастіше страждають від множинної дискримінації, частіше на собі почувають вплив гендерної нерівності. Тому ми сьогодні просто хочемо підтримати права жінок, і нагадати про те, що 8 березня – це не свято краси, квітів, а це свят, присвячене правам жінок», – додала вона. Під час маршу його учасниці роздавали перехожим інформаційні листівки з основними вимогами акції. Організатори ходи також планують передати 10 березня звернення до місцевих органів влади з вимогою ратифікувати Україною Стамбульської конвенції, міжнародну угоду Ради Європи щодо насильства проти жінок та домашнього насильства. «Марш жінок» відбувається у Запоріжжі вперше. Марші за права жінок сьогодні також проходять в Києві та ще низці великих міст України, а також у світі."
"2020-03-08","https://www.radiosvoboda.org/a/news-kyrgyzstan-marsh-zhinok-zatrymannya/30476078.html","У Киргизстані затримали учасників маршу за права жінок, на яких напали невідомі","У столиці Киргизстану Бішкеку невідомі напали на учасників маршу за права жінок, присвяченого Міжнародному жіночому дню. Після цього силовики затримала організаторів й учасників маршу – кілька десятків людей. Як повідомляє Радіо Азаттик, киргизька служба Радіо Свобода, невідомі в масках били жінок, виривали у них транспаранти і розкидали їх. Після прибуття міліції нападники втекли. Затриманих учасників маршу, а також журналістів відвезли на автобусах у відділку міліції. Причину затримання не пояснили. Біля будівлі райвідділку міліції зібралося кілька десятків людей, щоб вимагати звільнення затриманих. У Міжнародний жіночий день 8 березня у багатьох країнах світу проходять масові акції, присвячені боротьбі за права жінок і гендерну рівність. У Киргизстані щороку стаються тисячі випадків викрадення жінок з метою примусу їх до шлюбу, хоча така практика передбачає кримінальне покарання від 2013 року. За словами правозахисників, поширеність викрадень веде до зґвалтувань, домашнього насильства й інших травм для жінок. За оцінкою Програми розвитку ООН, у 2019 році близько 14% жінок у Киргизстані віком до 24 років одружувалися, зазнаючи певної форми тиску."
"2020-03-08","https://www.radiosvoboda.org/a/news-marsh-zhinok/30475992.html","Марш жінок і акція противників фемінізму відбулися в Києві","У центрі Києва 8 березня відбулася акція «Марш жінок», учасники якої вимагали від депутатів ратифікувати Стамбульську конвенцію і виступали за гендерну рівність у суспільстві. Учасники акції зібралися на Михайлівській площі і пройшли ходою до Поштової площі. Учасники й учасниці маршу тримали в руках плакати з написами «Різні, але рівні», «Жінкам – рівне представництво у владі», «Дискримінація коштує дорого», «Рівність – традиційна цінність». «Саме тому ми виходимо на Марш: змусити державу почути про наші проблеми, ратифікувати Стамбульську конвенцію та зменшити кількість насильницьких злочинів, забезпечивши належну реакцію правоохоронних органів та захист жертв. Ми – жінки різного віку, соціальних класів, сексуальної орієнтації, ґендерної ідентичності, кольорів шкіри, етнічності та національності. Ми живемо у різних соціальних контекстах та реаліях, але всі ми кожного дня стикаємося з сексизмом, дискримінацією та насильством, які називаються «традиційними цінностями». Сьогодні ми об'єднались заради спільної мети: посилити голос жінок та нашу видимість у суспільстві», – йдеться в повідомленні на сторінці акцїі у фейсбуці. Одночасно відбувалася також акція противників фемінізму. Дві акції розділяв кордон поліції, повідомляє кореспондент Радіо Свобода. У поліції повідомили, що в ході взяли участь близько двох тисяч людей. Акції відбулися без грубих порушень. «Сутичок та провокацій допущено не було, заплановані акції пройшли спокійно. Загалом у ході брало участь близько 2000 осіб, а громадський порядок забезпечували 500 поліцейських та бійців Національної гвардії України», – заявив перед початком акцій начальник Головного управління Національної поліції у Києві Андрій Крищенко. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. 8 березня відзначають Міжнародний жіночий день. No media source currently available"
"2020-03-08","https://www.radiosvoboda.org/a/news-zelenskyi-8-bereznya/30475887.html","Зеленський привітав жінок, які «здійснюють подвиги щодня»","Президент України Володимир Зеленський привітав жінок із Міжнародним жіночим днем. «У моєму дитинстві 8 березня чоловіки дарували жінкам квіти й говорили про те, як своєю любов'ю, красою та турботою вони надихають «сильну стать» на подвиги. Але насправді жінки і самі здійснюють подвиги. Щодня. Вони боронять Батьківщину, навчають дітей, лікують і рятують життя, керують компаніями, роблять наукові відкриття і створюють мистецтво. Примудряються поєднувати роботу, сім'ю, друзів, відпочинок, спорт, саморозвиток, благодійність та ще й пам'ятають, де ми, чоловіки, поклали свої речі», – написав Зеленський у фейсбуці. «Ми готові допомагати вам у всьому, щоб ви могли стати тими, ким бажає ваша душа. Адже ми вас любимо. З Міжнародним жіночим днем! Нехай всі ваші мрії здійснюються», – додав він. 8 березня відзначають Міжнародний жіночий день. Напередодні генеральний секретар ООН Антоніу Ґутерріш назвав боротьбу за гендерну рівність «найбільшим викликом у сфері прав людини». Близько 190 країн підписали «дорожню карту», розроблену 25 років тому для досягнення рівності для жінок. Але в новому звіті ООН йдеться про те, що мільйони жінок досі страждають від бідності, дискримінації і насильства. No media source currently available"
"2020-03-08","https://www.radiosvoboda.org/a/news-oon-genderna-rivnist/30475736.html","Генсекретар ООН: гендерна рівність є найбільшим викликом у сфері прав людини","Генеральний секретар ООН Антоніу Ґутерріш назвав боротьбу за гендерну рівність «найбільшим викликом у сфері прав людини». Він сказав про це напередодні 8 березня, коли відзначають Міжнародний жіночий день. Виступаючи на засіданні ООН Ґутерріш наголосив, що «гендерна нерівність є всеосяжною несправедливістю нашого дня». «Глибоко вкорінені патріархальність і мізогінія створили величезний гендерний розрив у нашій економіці, наших політичних системах, корпораціях, суспільстві та нашій культурі», – заявив генеральний секретар ООН. «Жінкам все ще дуже часто не дають висловити свою позицію; їхні думки ігнорують, а їхній досвід знецінюється», – наголосив він. Близько 190 країн підписали «дорожню карту», розроблену 25 років тому для досягнення рівності для жінок. Але в новому звіті ООН йдеться про те, що мільйони жінок досі страждають від бідності, дискримінації і насильства. Ґутерріш згадав, що на ключових подіях в останні кілька місяців, зокрема підписанні важливих мирних угод і засіданнях щодо поширення коронавірусу майже не були представлені жінки. Раніше ООН скоротила тривалість міжнародної конференція щодо жінок, на яку наступного тижня до Нью-Йорка мали з'їхатися 12 тисяч делегатів, до одного дня через загрозу коронавірусу. Конференція мала відбуватися з 9 до 20 березня. No media source currently available"
"2020-03-05","https://www.radiosvoboda.org/a/news-oon-doslidzhennya-uperedzhennya-proty-zhinok/30469921.html","Майже 90% людей у світі мають упереджене ставлення до жінок – дослідження ООН","Майже 90% людей у світі (і чоловіків, і жінок) мають упереджене ставлення до жінок, свідчать дані дослідження Програми розвитку ООН, оприлюдненого 5 березня. Дослідження визначає, як соціальні переконання перешкоджають гендерній рівності в таких сферах, як політика, робота й освіта, і містить дані 75 країн, що охоплюють понад 80 відсотків населення світу. Цей новий аналіз виявив, що, незважаючи на прогрес в усуненні розриву в рівності між чоловіками і жінками, близько 90 відсотків чоловіків і жінок мають певні упередження щодо жінок. Як свідчать дані дослідження, приблизно половина чоловіків і жінок вважають, що чоловіки можуть бути кращими світовими лідерами, а понад 40% – думають, що чоловіки є кращими керівниками бізнесів і мають більше права на роботу, коли робочих місць бракує. 28% вважають, що чоловік має право бити свою дружину. Згідно з оприлюдненими даними, в Україні за останній досліджуваний період (2010-2014 роки) 86,5% людей мали щонайменше одне упередження щодо жінок. Крім того, в ООН дослідили, як змінюються упередження у близько 30 країнах. Результати показали, що в деяких країнах спостерігається покращення, в інших – ставлення погіршилося за останні роки. Це, за словами авторів, свідчить про те, що прогрес у цьому питанні не можна сприймати як належне. «В останні десятиліття ми пройшли довгий шлях, щоб гарантувати, що жінки мають однаковий доступ до базових потреб життя із чоловіками. Ми досягли рівності серед учнів початкової школи і скоротили смертність при пологах на 45% з 1990 року. Але гендерний розрив все ще надто очевидний в інших сферах…, зокрема, тих, що мають найбільший вплив для справжнього досягнення рівності. Сьогодні боротьба за гендерну рівність – це історія упередженості й забобонів», – заявив Педро Консейсау, директор підрозділу ПРООН, що відповідає за підготовку Доповіді про розвиток людського потенціалу. No media source currently available Програма розвитку ООН закликає уряди запровадити законодавство й політику, спрямовані проти упереджень, зокрема, використовувати податки для стимулювання справедливого розподілу обов’язків по догляду за дітьми або заохочувати жінок і дівчат входити в традиційно «чоловічі» сфери, такі як збройні сили й інформаційні технології."
"2020-02-24","https://www.radiosvoboda.org/a/news-federacija-kibersportu/30451108.html","МКМС підтримує створення національної Федерації кіберспорту","Міністерство культури, молоді та спорту підтримує створення єдиної національної Федерації кіберспорту України. «Міністерство культури, молоді та спорту розуміє важливість кіберспорту та його соціальну складову. Ми вже спілкувались з великими «гравцями» на цьому ринку і повністю підтримуємо створення єдиної національної Федерації кіберспорту України», – заявив Володимир Шумілін. На його думку, кіберспорт сприяє гендерній рівності, він може допомогти в реабілітації ветеранам АТО/ООС та соціалізувати людей з інвалідністю. 15 лютого у Дніпрі Федерація Esports Ukraine спільно з Федерацією кіберспорту України (UESF) за підтримки МКМС провели «День кіберспорту України» та анонсували об’єднання двох федерацій в одну структуру й отримання нею національного статусу найближчим часом."
"2020-02-10","https://www.radiosvoboda.org/a/30426082.html","«Оскар-2020»: тріумф «Паразитів», провал «Ірландця» і Біллі Айліш","Вперше в історії «Оскара» перемогу у головній номінації здобула неангломовна стрічка. Номінований у 10 категоріях «Ірландець» Мартіна Скорсезе, який вийшов у Netflix, не отримав жодної статуетки. Воєнна драма «1917» і похмурий комікс «Джокер», яким пророкували перемогу, здобули три і два «Оскари» відповідно. Найбільше цього року на церемонії спікери говорили про гендерну нерівність, расизм і кліматичні зміни. На початку церемонії на сцену вийшли колишні ведучі церемонії Кріс Рок і Стів Мартін, які влаштували своєрідний стендап, називали мільярдера, президента Amazon Джеффрі Безоса «актором», жартували про те, що «Джокер» «дуже смішний», про скандал з помилковим оголошенням переможцем фільму «Ла-Ла Ленд». Рок і Мартін також жартували і з расизму, в якому звинувачують «Оскар», на який цього разу претендувала лише одна темношкіра акторка. За словами коміків, за десятиліття церемонія «дуже змінилися»: відсутність афроамериканських номінантів обернулася тим, що «сьогодні є лише один такий». Протягом усієї церемонії прогнози кінокритиків і букмекерів справджувалися, але у фіналі на всіх чекав безпрецедентний сюрприз – тріумф у головних номінаціях неамериканського фільму. Зворушливим моментом церемонії став вихід на сцену співачки Біллі Айліш, яка заспівала пісню Beatles «Yesterday» під час вшанування кінодіячів, які померли у 2019-му і на початку 2020 року. Нагороду у головній номінації вручила дворазова лауреатка «Оскара», активістка проти змін клімату Джейн Фонда. Продюсери фільму заявили, що «навіть не могли уявити, що це станеться». Загалом стрічка отримала 4 статуетки: найкращий фільм року, режисер, оригінальний сценарій і міжнародний художній фільм. Трагікомічний південнокорейський трилер режисера Пон Чжун Хо показує сім'ю, в якій є четверо безробітних. Ситуація змінюється, коли одному із синів пропонують високооплачуваний підробіток репетитором. Минулого року фільм тріумфував на Каннському кінофестивалі, а цього року отримав «Золотий глобус». Бандерас, Ді Капріо, Адам Драйвер і Джонатан Прайс були конкурентами Фенікса за «Оскар», але дива не сталося. Хоакін Фенікс у своїй промові згадав про рівність, справедливість та про загрозу діяльності людини екології і клімату. Для Зеллвегер – це другий «Оскар» у кар’єрі. 16 років тому вона отримала статуетку за другорядну роль у військовій драмі «Холодна гора». Цього разу актрису, яка за останнє десятиріччя знялася лише у 5 фільмах, відзначили за біографічну драму про культову голлівудську актрису Джуді Гарленд, яка передчасно померла у віці 47 років. Перша нагорода вечора – «Оскар» за роль другого плану, де змагалися культові Аль Пачіно, Ентоні Гопкінс, Джо Пеші, Том Генкс і Бред Пітт. Усі вони раніше ставали лауреатами «Оскара». Цікаво, що Пеші і Гопкінс не приїхали на церемонію «Оскара». Лауреатом став Пітт, який у 2014-му отримав статуетку як продюсер «12 років рабства». У своїй промові він згадав режисера Квентіна Тарантіно, Леонардо Ді Капріо і інших членів знімальної групи. Лора Дерн – одна з улюблених акторок Девіда Лінча. Вона отримала «Оскар» за роль адвокатки у фільмі «Шлюбна історія». Дерн втретє претендувала на нагороду. Вперше її номінували аж 28 років тому. Перемогу здобула пісня з біографічного фільму «Рокетмен». Для Елтона Джона – це другий «Оскар» у кар’єрі. У 1990-х він отримав статуетку за мультфільм «Король Лев». Але це перший «Оскар» для постійного співавтора Елтона Джона Берні Топіна, який написав слова до більшості культових пісень британського музиканта. Американський комедійно-драматичний фільм новозеландського режисера і сценариста Тайка Вайтіті. Події розгортаються у Німеччині наприкінці Другої світової війни. Десятирічний хлопчик росте у нацистському середовищі, тож найбільшою його мрією є стати особистим охоронцем Гітлера. Американський кіноінститут вніс цю картину в 10 найкращих у минулому році. Фільм британського режисера Сема Мендеса, який 20 років тому тріумфував на церемонії зі своїм дебютним фільмом «Краса по-американськи». Його нова картина «1917» розповідає історію двох британських солдатів під час Першої світової війни, яким доручено передати наказ про скасування атаки, яка може стати катастрофічною для британських сил. Фільму Мендеса пророкували нагороди у двох головних номінаціях: за найкращий фільм і режисуру, проте його успіх затьмарили «Паразити». Перемогу здобула ісландська віолончелістка Гільдур Ґуднадоттір, яка також є авторкою музики до серіалу HBO «Чорнобиль». За нього вона нещодавно отримала премію «Ґреммі». Спродюсована подружжям Барака та Мішель Обами стрічка, яка вийшла на Netflix. У документальному фільмі розповідається про життя тисяч робочих, звільнених з автомобільного заводу General Motors в штаті Огайо, який був проданий китайській компанії. У стрічці опосередковано критикують передвиборчі обіцянки нинішнього президента США Дональда Трампа. Колишній президент США Барак Обама привітав режисерів фільму з перемогою у твіттері. У цій номінації перемогу здобула уродженка Києва, британська режисерка Олена Андрейчева. Вона створює документальні фільми для британського та американського ТБ. Для неї та її співавторки Керол Дайсінґер – це перша перемога на «Оскарі». Раніше вони отримали нагороду Британської кіноакадемії за свій фільм. «Навчитися кататися на скейтборді у зоні бойових дій (якщо ти дівчинка)» показує клас афганських дівчаток у «Скейтестані», некомерційній організації, яка була заснована в 2007 році як школа катання на ковзанах у Кабулі і перетворилася на багатонаціональну освітню ініціативу. «Скейтестан» відбирає дівчаток із бідних районів, щоб не тільки навчити їх кататися на скейтборді, але і допомогти їм досягти успіху й адаптуватися до викликів життя. Протягом навчального року дівчатка ростуть і здобувають силу завдяки радості від скейтбордингу, натхненню жінок, які їх навчають. На Крим.Реалії та Радіо Свобода – з 2017 року. Пишу новини, статті, інтерв'ю. Закінчив Львівський національний університет імені Івана Франка. У журналістиці понад 10 років. Автор десятків статей та інтерв'ю, зокрема висвітлюю питання культури і прав людини."
"2020-02-05","https://www.radiosvoboda.org/a/news-dekret-vidpustka-finliandiya/30419146.html","У Фінляндії хочуть зрівняти тривалість декретної відпустки для жінок і чоловіків","Уряд Фінляндії оголосив про плани зрівняти тривалість оплачуваних відпусток із догляду за дитиною для чоловіків та жінок, передає ВВС. Очікується, що такі нововведення забезпечать гендерну рівність і дозволять чоловікам більше часу проводити з дітьми. В разі схвалення відповідних змін, тривалість декрету для чоловіків складатиме, як і для жінок, майже 7 місяців. При цьому партнери зможуть передавати одне одному частину своєї «квоти» декрету. Неповним родинам, де дитину виховує один з батьків, надаватимуться одразу дві квоти. У Фінляндії чоловіки і нині мають право йти у декретну відпустку, але користується цим лише один з чотирьох фінських чоловіків. No media source currently available"
"2020-01-25","https://www.radiosvoboda.org/a/news-kuleba-stambulska-konvencija/30396893.html","Будемо працювати для виконання норм Стамбульської конвенції – віцепрем’єр","Уряд України буде працювати задля практичного дотримання в країні норм Стамбульської конвенції проти насильства щодо жіноцтва і в родині, заявив віцепрем’єр-міністр із питань європейської і євроатлантичної інтеграції Дмитро Кулеба в програмі «Суботнє інтерв’ю» на Радіо Свобода. За його словами, «з парламентом будемо працювати над тим, щоб навіть якщо так станеться, що ратифікація Стамбульської конвенції буде неможливою, щоб норми Стамбульської конвенції якраз щодо боротьби з домашнім насильством, з насильством проти жінок, чоловіків, так званим гендерно зумовленим насильством були належним чином врегульовані в українському законодавстві». Кулеба звернув увагу, що «сама конвенція присвячена боротьбі з домашнім насильством, але там є питання визначення терміну «гендер», який викликає, скажімо так, певні суперечності в українському суспільстві». «Нинішня ситуація зі Стамбульською конвенцією була такою ж минулого року і позаминулого року, і позапозаминулого року. У цьому плані жодних змін немає. Є дуже серйозні різночитання в українському суспільстві щодо її змісту», – заявив Кулеба. Україна ще 2011 року підписала, але досі не ратифікувала Стамбульську конвенцію, офіційна назва якої – Конвенція Ради Європи про запобігання і боротьбу з насильством проти жінок і домашнім насильством. В усіх дотеперішніх складах українського парламенту з цього огляду переважали вкрай консервативні і хибні погляди на зміст цієї конвенції. Її єдине завдання – запобігати всім формам насильства проти жінок, підтримувати рівність між жінками й чоловіками. Але в її тексті є слово «гендер», яке помилково або свідомо неправдиво пов’язують із пропагандою гомосексуалізму, одностатевими шлюбами тощо. За текстом конвенції, «гендер» у її розумінні означає «соціально виниклі ролі, способи поведінки, діяльності чи атрибути, які дане суспільство вважає належними для чоловіків і жінок». Таким чином, запровадження в документі цього поняття ніяк не загрожує традиціям і цінностям кожного даного суспільства. Також конвенція не містить і не може призвести до загрози концепції родини – вона взагалі ніяк не стосується цього питання і не регулює його, а відтак через ратифікацію конвенції не може виникнути вимога визнавати одностатеві шлюби. Поняття «гендеру» не замінює термінів «жінка» й «чоловік», конвенція не просуває ніякої особливої «гендерної ідеології»: єдиний сенс цього слова в документі – наголосити, що жінка з більшою ймовірністю може зазнати насильства саме через те, що вона жінка. Документ не передбачає створення поняття «третьої статі» чи вимог визнавати її, як і не вимагає запровадження якоїсь окремої «гендерної освіти». І, крім того, попри назву конвенції, вона також містить положення про захист від домашнього насильства також чоловіків чи хлопців. Але супротивники конвенції, нерідко з гомофобних чи ультрарелігійних кіл, продовжують повторювати ці щойно спростовані твердження."
"2020-01-22","https://www.radiosvoboda.org/a/30389957.html","Радіо Свобода Daily: Понад половина українців вважає, що вступ до НАТО – найкраща гарантія безпеки","Економічний форум у Давосі Ювілейний з’їзд Всесвітнього економічного форуму розпочався у швейцарському Давосі. Протягом кількох днів політики, бізнесмени та активісти будуть обговорювати соціальну нерівність і зміни клімату. З України до швейцарського гірськолижного курорту їдуть президент, прем’єр-міністр, народні депутати, голова Фонду держмайна і співголова «Центру протидії корупції». А сьогодні, 22 січня, президент Володимир Зеленський виступить на економічному формі зі спеціальним зверненням. Радіо Свобода зібрало все, що відомо про з’їзд у Давосі. Опитування: понад половина українців вважає, що вступ до НАТО – найкраща гарантія безпеки 51% українців вважає, що найкращим варіантом гарантування безпеки для України був би її вступ до НАТО, йдеться в опитуванні фонду «Демократичні ініціативи» імені Ілька Кучеріва спільно з соціологічною службою Центру Разумкова. Автори дослідження наголошують, що це – найвищий відсоток за весь час проведення опитувань. Позаблоковий статус України підтримують 26%, а 6% вважають, що потрібний військовий союз із Росією та країнами СНД. Згідно з дослідженням, майже дві третини населення (64%) вважають, що головним інтеграційним напрямом України має бути вступ до ЄС. Вступ до Євразійського економічного союзу підтримують 13%, ще 23% певної думки з цього питання не мають. І коротко про інші події, про які варто дізнатися: Матір все пам'ятає. Річниця смерті Ігоря Брановицького Цими днями – річниця смерті оборонця Донецького аеропорту Ігоря Брановицького. Ніна Брановицька, матір Героя України, живе надією на справедливість. Вона хоче, щоб убивство її сина в полоні визнали воєнним злочином і розслідували, як порушення Женевської конвенції. Яка різниця між зарплатою міністра освіти Новосад і молодого вчителя? Міністр освіти України Ганна Новосад заявила, що їй не вистачатиме зарплати на життя у Києві, якщо у неї з’явиться дитина. Про це вона заявила в інтерв’ю Інтерфакс-Україна. Свою зарплату у 36 тисяч гривень Новосад вважає неконкурентною. Вчителька з Білої Церкви Наталія Ковмір нині має ставку 4 тисячі гривень. Аби почуватися більш впевнено, за підрахунком молодого педагога з райцентру, їй вистачило б ставки у 8–10 тисяч. Про 4 тисячі доларів – про які під час виборчої кампанії президента Зеленського заявив один із членів Зекоманди, нині народний депутат Сергій Бабак – вчителька і не мріє. Про учительську зарплату і не тільки, дивіться у відео ↓ Жінки у світі та в Україні. Навіщо Фінляндії жіночий уряд? У Фінляндії наймолодша у світі прем’єр-міністр. Санні Марін, яка склала присягу наприкінці минулого року, всього 34 роки. Серед її молодих колег є й одноліток Марін – канцлер (прем’єр-міністр) Австрії Себастьян Курц; 35-річний керівник уряду України Олексій Гончарук; а також прем’єр-міністр Нової Зеландії Джасінда Ардерн – їй 39 років. Чим же особлива ситуація у Фінляндії, де на вершині політики опинилися 4 молоді жінки, чому ці призначення досі обговорюють у цілому світі? І чи можливо таке в Україні? Про це – читайте за лінком. Ну і ще трохи з теми: що думають жінки і чоловіки про фемінізм? Що таке фемінізм і чому він важливий і для жінок, і для чоловіків? Чи існує гендерна рівність в Україні і як протидіяти сексизму? На ці запитання відповідають українські феміністки і профеміністи у новому проєкті Радіо Свобода «Є питання». Разючі фотографії радянського життя, знайдені в покинутому будинку Навесні 2016 року студент Віктор Галушка знайшов негативи фотографій серед мотлоху в покинутому будинку в одному із віддалених сіл своєї рідної Молдови. Ці викинуті фотографії виявилися роботою всього життя Захарія Кушніра, невідомого фотографа-аматора, який помер у 1993 році. Селянин боровся з професійними труднощами за комуністичного режиму, а також із алкоголізмом, і залишив після себе одні з найяскравіших фотографій із сільського життя, які були коли-небудь зняті на плівку. Упродовж останніх трьох років, із дозволу дочки фотографа, яка відкинула роботу батька, назвавши її «сміттям», та завдяки кропіткому цифровому архівуванню близько 4000 знімків, які зібрав Галушка зі своїм учителем, цей забутий фотограф із молдовського села, схоже, може стати відомим на весь світ. Зібрали віднайдені фото тут. Знаходьте час займатися тим, що подобається! Ваше Радіо Свобода Daily Радіо Свобода Daily – читайте все в одному мейлі! Усі важливі новини та ексклюзиви нашого сайту в одному листі. Надсилаємо щодня (окрім неділі) о 7-й ранку якраз до вашого сніданку. Підписатись на розсилку можна тут."
"2020-01-21","https://www.radiosvoboda.org/a/bagati-bidni-nerivnist-davos/30389586.html","2000 людей у світі багатші за 60% населення Землі: до чого тут нерівність статей і податок на майно","Євген Лузан Напередодні економічного форуму в Давосі благодійна організація Oxfam опублікувала звіт, у якому йдеться про те, що 2153 мільярдерів багатші за 60% населення Землі. Нерівномірний розподіл робочого часу та оплати праці між чоловіками та жінками – ось що експерти організації вважають причиною цього розриву. Вони пропонують урядам країн світу зробити свої закони більш соціально орієнтованими, їхні ідеї суголосні пропозиціям відомих політиків, наприклад Берні Сандерса та Елізабет Воррен – кандидатів на посаду президента США від Демократичної партії. Чи справді податок на майно для багатіїв, який пропонують експерти Oxfam, працюватиме? Якою є ситуація з економічною нерівністю за ознакою статі? Проблема адекватного розподілу матеріальних ресурсів і надходжень стає все більш очевидною, вважають аналітики. Зокрема, дедалі чіткіше проступає дисбаланс між тим, скільки заробляють чоловіки і скільки жінки. Боротьба з високою незбалансованістю сучасної економічної системи є однією із головних тем для обговорення на цьогорічному Всесвітньому економічному форумі в Давосі, що розпочався 21 січня і триватиме чотири дні. Напередодні форуму, спілка міжнародних організацій Oxfam, що досліджує причини бідності, опублікувала звіт за результатами дослідження неоплачуваної та низькооплачуваної соціальної роботи і справедливого розподілу заробітної плати між представниками чоловічої та жіночої статей. Ось дані з цього звіту: За інформацією Держстату, в 3 кварталі 2019 року середня заробітна плата жінок становила 75,7% від чоловічої – 9348 проти 12350 гривень. Рівень зайнятості жінок у січні-вересні 2019 року – 45,6%, чоловіків – 59,4%. У Верховній Раді нинішнього скликання є прорив порівняно з попередніми роками: кількість народних депутаток зросла з 12,5% (8-е скликання) до 20% (9-е скликання). Із 18 членів Кабінету міністрів України рівно третина – жінки. Це теж найкращий показник за всі роки незалежності України. Попри те, що нерівність в Україні зберігається, є тенденція до її зниження. У поточному рейтингу Global Gender Gap Report Україна піднялася на 6 позицій – із 65-ї на 59-у. Перші чотири місця посідають країни Скандинавії (окрім Данії). Оподаткування додаткових 0,5% доходів 1% найбагатших людей досить для того, щоб протягом 10 років створити 117 мільйонів робочих місць у сферах освіти, медицини, догляду за людьми похилого віку тощо, підрахували аналітики Oxfam. Загалом, як вважають вони, розв’язати проблему гендерно зумовленої економічної нерівності можуть закони, спрямовані на соціальний захист населення, та навіть запровадження податків на майно. За запровадження прогресивного податку на майно виступають, зокрема, американські сенатори Елізабет Воррен та Берні Сандерс. Вони беруть участь у праймеріз, що визначать єдиного кандидата від Демократичної партії на президентських виборах у США, запланованих на 3 листопада 2020 року. Воррен попонує податок від 2% для тих, у кого є 50 мільйонів доларів капіталу (тобто доведеться сплатити 1 мільйон доларів), до 6% для тих, у кого понад мільярд доларів. У Сандерса пропонують – від 1% для тих, чиї статки перевищують 32 мільйони доларів, до 8% для тих, хто має 10 мільярдів і більше. Ідею сенаторки, за даними липневого опитування New York Times і Survey Monkey, підтримують повністю або частково дві третини американців. Проте, звучить і багато критики такого оподаткування, бо це, може відбити у людей бажання багато працювати і накопичувати капітали. Зокрема, проти прогресивного податку виступає інвестор Леон Куперман, або група з 20 заможних американців, серед яких Джордж Сорос, виступили з проханням запровадити більш поміркований податок. Воррен також пропонує стягувати 40% коштів людей зі статками понад 50 мільйонів доларів за відмову від американського громадянства. Лише три країни Європи з 12, в яких станом на 1990 рік був податок на майно (як рухоме, так і нерухоме), мають його й досі. Це Іспанія, Норвегія та Швейцарія. Причиною, чому більшість країн відмовилася від такої практики, стали низькі надходження до бюджету, що не виправдали очікувань політиків, та виїзд багатих людей із країн, де діють такі податки (у 2012 році в Бельгію через бажання їх оминути переїхав французький актор Жерар Депардьє, а згодом став громадянином Росії). Однак, у тих європейських країнах, де ще залишилася ця норма, поріг оподаткування є низьким. Наприклад, у Норвегії кожен, чиє багатство перевищує 1,5 мільйона крон (174 тисячі доларів США, для одружених пар цей поріг збільшується вдвічі), має сплатити відповідний податок. Іспанія оподатковує 700 тисяч євро капіталу в розмірі 0,2%, ця частка збільшується до 2,5% для статків понад 10,7 мільйона євро залежно від регіону. Жителі столиці країни – Мадрида – звільнені від сплати податку. Для іспанського уряду він не є суттєвим генератором доходів, приносячи лише 0,55% усіх податкових надходжень станом на 2017 рік. В Україні немає єдиного податку на майно, але є окремі – на нерухомість, на землю та на транспорт. Оподатковуються квартири площею понад 60 квадратних метрів, будинки площею понад 120 квадратних метрів, всі земельні ділянки та паї, придбані менше ніж 5 років тому автомобілі вартістю понад 375 мінімальних зарплат (майже 1,8 мільйона гривень у 2020 році). Станом на 2018 рік усе це принесло українському бюджету, за даними Державної фіскальної служби – 4,7 мільярда гривень. Оподаткування заможних людей сприймають як ідею, що може скоротити розрив за доходами між різними верствами населення, захистити працівників соціальної сфери та зробити її доступнішою для громадян різних країн. Проте, кажуть аналітики, тут є й свої «підводні камені» – неготовність багатих більше ділитися із державою, можливість заможних людей мігрувати у ті країни, де немає важкого податкового тягаря або й взагалі можна уникати сплати податків, потенційно нижчий за очікувані показники рівень надходжень. Наразі, у світі загалом, і у розвинених країнах, де розуміють небезпеку поглиблення прірви між багатими та іншими людьми зокрема, тривають суперечки навколо таких ідей. Однак, обговорення проблеми економічної нерівності на форумі у Давосі – вказує, що розуміння проблеми (включно з її гендерним аспектом) вже досягло найвищого рівня. Oxfam – спілка міжнародних організацій, що заснована 1942 року у Великій Британії. Завдання організації – боротьба з бідністю, забезпечення гідної оплати праці та гендерної рівності, допомога постраждалим у зонах стихійного лиха, вирішення проблеми зміни клімату. Більша частина коштів, на які існує організація – 80%, складають надходження громадських інституцій (ООН, ЄС, уряди країн, некомерційні організації) та добровільні пожертви приватних осіб Читайте ще: 26 мільярдерів мають стільки грошей, скільки має половина людства – звіт Найбагатша жінка Африки хоче боротися за посаду президента Анголи​ НА ДОТИЧНУ ТЕМУ:"
"2020-01-21","https://www.radiosvoboda.org/a/30389478.html","Жінки у світі та в Україні. Навіщо Фінляндії жіночий уряд?","Гліб Яровий, Людмила Ваннек У Фінляндії наймолодша у світі прем’єр-міністр. Санні Марін, яка склала присягу наприкінці минулого року, всього 34. Серед її молодих колег є й одноліток Марін – канцлер (прем’єр-міністр) Австрії Себастьян Курц; 35-річний керівник уряду України Олексій Гончарук; а також прем’єр-міністр Нової Зеландії Джасінда Ардерн – їй 39 років. Чим же особлива ситуація у Фінляндії, де на вершині політики опинилися 4 молоді жінки, чому ці призначення досі обговорюють у цілому світі? І чи можливо таке в Україні? Марії Ройвас – 23 роки. У 2017 році вона стала наймолодшою жінкою-депутатом свого рідного міста Йоенсуу і однією з наймолодших у Фінляндії. У Марії міжнаціональна сім’я: батько – фін, мати – росіянка. Дівчина знає досконало обидві мови батьків, часто буває у родичів у сусідній із Фінляндією Карелії. Для Марії, як для депутата, це важливо, оскільки в прикордонному Йоенсуу багато російськомовних мешканців, із якими вона може спілкуватися без перекладачів, безпосередньо. Марія зізнається, що перемога на виборах стала для неї несподіванкою, але не приховує, що це, ймовірно, частина загальної тенденції у фінській політиці: «Це, як мені здається, не тільки моя заслуга, а й явний запит на омолодження і «ожіночення» міської ради Йоенсуу», – каже Марія. Після двох із половиною років роботи в міському парламенті вона стверджує, що в міськраді існує поділ обговорюваних питань на «чоловічі» і «жіночі». «У міській політиці ролі досі розподіляються відповідно до гендерної позиції: чоловіки більше і частіше говорять про економіку і питання міського розвитку, жінки – про освіту і соціальну сферу», – розповідає депутат. Марія не вважає себе феміністкою в публічному сенсі, але вона добре тямить у питаннях гендерної рівності. Гендерний поділ у Фінляндії, за її словами, один із найвищих у Північній Європі: є «чоловічі» і «жіночі» професії, і сфери наукових досліджень, є значна різниця і в повсякденному житті. «Я це питання вивчала і з’ясувала, що вибір спеціальності для отримання освіти стає все більш сегрегованим. Та й відпустку для догляду за дитиною все одно набагато частіше беруть жінки. Це впливає на кар’єру жінок, і хоча й так не повинно бути, роботодавець все одно має це на увазі при прийомі жінок на роботу, при виборі між чоловіком і жінкою. Крім того, Фінляндія – друга країна в Європі за показником домашнього насильства щодо до жінок, не кажучи вже про масштаби «прихованого» домашнього насильства», – зазначає Ройвас. «Звичайно, Фінляндія – хороша країна для дівчаток і дівчат. З дитинства я пам’ятаю, що коли президентом була Тар’я Галонен, я дивилася на неї і думала, що для мене немає нічого неможливого», – каже Марія. «Тар’я Галонен постійно повторювала з цього приводу: «Немає сенсу ламати скляні решітки, якщо ніхто не піде твоїми стопами», – нагадує науковець з Університету Тампере Саара Сярмя. Майже дослівно ідею Ройвас і Сярмя повторює і професор соціальної політики Університету Йоенсуу в області гендерних досліджень Еева Йокінен. «Нинішнє покоління молодих політиків дорослішали в ті часи, коли президентом країни була Тар’я Галонен. Так що вони не сприймають жінку на чолі держави як щось неприродне», – каже Йокінен. Такий стан жінок у фінському суспільстві дослідники називають результатом тривалого процесу боротьби за рівноправність у Фінляндії. У 1906 році фінські жінки отримали право голосу, першими в Європі і одними з перших у світі, а вже в 1907 році на перших для країни парламентських виборах жінки отримали 10% депутатських мандатів. Після Другої світової війни фінські жінки стали боротися за загальне рівноправ’я з чоловіками, а з 1970-х – за своє право ставити питання на порядок денний. На той час довготривала боротьба за рівність прав між чоловіками і жінками в Фінляндії привела до того, що рівноправність стала однією з важливих цінностей як для звичайного громадянина країни, так і для депутатів і міністрів. На думку викладача Університету Гельсінкі, екс-голови Ради фінської політологічної асоціації Сірке Мякінен, головну роль у цьому зіграли прості речі: наприклад, поява системи муніципальних дитячих садків, в результаті чого жінки стали масово змінювати роль домогосподарок на роль працевлаштованих (зараз держава зобов’язана надавати дитячий садок чи ясла усім дітям у віці від 9 місяців, якими й обмежені виплати декретних посібників для матерів або батьків). Іншим фактором стала універсалізація вищої освіти: на зламі 1960–1970-х років у Фінляндії створили мережу регіональних університетів. Вища освіта, за якою раніше треба було їхати у великі міста країни, за сотні кілометрів від дому, стала доступною для більшості охочих. Як і в школі, і училищах, навчання в університеті Фінляндії безкоштовне, а стипендія, яку виплачують разом з іншими належними пільгами, дозволяє студентам не залежати від батьків або подружжя (партнерів). В результаті цього дедалі більше жінок стали здобувати освіту. Сьогодні у фінських університетах можна зустріти молодих мам, які ходять на заняття з немовлятами у візочках. Деякі беруть їх просто на заняття і можуть годувати грудьми під час лекції, і це не дивує і не обурює оточуючих. У 1995 році в Фінляндії був ухвалений закон про рівноправність, який закріпив квоти для жінок у муніципальних урядах: вони досі залишаються стартовим майданчиком для багатьох жінок у велику політику. Фінський політолог Яана Куусіпало зазначає, що в 1970–1980-і роки в фінської політиці сформувалося «гендерно обумовлене політичне представництво»: жінки в уряді не могли обіймати жодних посад, окрім міністра освіти, охорони здоров’я чи соціальної сфери. Але в 1990 році жінка вперше обійняла посаду міністра оборони, в 1995-му – міністра закордонних справ, і, нарешті, у 2000 році президентом країни стала Тар’я Галонен. До Санни Марін у Фінляндії жінки двічі ставали прем’єр-міністром, але вони були помітно старшими від Марін. «Дівчата в Фінляндії не бояться брати на себе відповідальність. Я б сказала, що нинішній уряд все ж скоріше особливий, ніж звичайний, в очах пересічних громадян. Втім, це не через гендерну приналежність, а через вік міністрів. Звичайно, молоді міністри-чоловіки швидше сприймаються як норма, ніж молоді міністри-жінки», – каже доктор наук Саара Сярмя. Цей уряд міг виглядати зовсім інакше, якби керівні позиції в парламенті зайняли інші партії, додає Сірке Мякінен. «Якщо подивитися на склад нинішнього парламенту, то очевидно, що у партій «Справжні фіни» і «Партія центру» чоловіків у фракціях явно більше, ніж жінок, так само як і в Коаліційній партії жінок менше, ніж чоловіків-депутатів. У той час як у «Зелених», у Лівому альянсі і в Соціал-демократичній партії домінують жінки», – каже Мякінен. Оскільки останні три партії є основою урядової коаліції, то саме вони призначають міністрів і прем’єр-міністра. Але вже після наступних виборів, які пройдуть у 2023 році, картина може кардинально змінитися. Приклад Санни Марін – це результат змін, що відбулися в фінському суспільстві і фінській політиці за останні півстоліття. Молода мама з вищою освітою (магістр державного управління) Марін піднялася на вершину політичної ієрархії з глибин муніципальної політики (свою кар’єру Марін будувала в Тампере, другому за величиною місті країни). Життєві обставини Санни Марін – неблагополучна сім’я, раннє розлучення батьків, виховання в одностатевій прийомній сім’ї, що складається з двох жінок, – на думку фінських експертів, доводять, що рівноправність і толерантність, найважливіші для фінів цінності, здатні вивести на вищі позиції в суспільстві всіх без винятку. Сірке Мякінен наголошує, що в вищих ешелонах фінської політики немає випадкових людей, чи то молоді жінки, чи чоловіки, які потрапили до складу парламенту або уряду завдяки виключно своїй зовнішності або в результаті протеже. Ні Марін, ані інші молоді жінки-міністри зовсім не є новачками в політиці. Нинішні міністри отримали свої посади не при Марін, а при прем’єрі Антті Рінне, який пішов у відставку на початку грудня 2019 року. Кадрові зміни, за винятком зміни самого прем’єра, виявилися мінімальними, і увагу на склад уряду стали звертати лише через молодість (але аж ніяк не політичну) прем’єр-міністра. «Фінське суспільство, на відміну від багатьох інших європейських країн, дає можливість молодим жінкам поєднувати успішну кар’єру і сімейне життя, дозволяє їм брати на себе відповідальність поряд із людьми протилежної статі і віку», – резюмує Сірке Мякінен. Втім, і в фінському суспільстві залишається чимало важливих сфер, де жінки не представлені нарівні з чоловіками на керівних позиціях. Це стосується також бізнесу і системи вищої освіти і науки, наводить приклад Мякінен. На відміну від політичної системи, на вищих постах у великих компаніях співвідношення жінок і чоловіків досі складає менше від 1:10 – керівниками лише 11 компаній із 204, поданих на фінляндській фондовій біржі, є жінки (це, втім, чимало, якщо порівняти з 2011 роком, коли в фінських топ-компаніях не було жодної жінки-керівника). Саара Сярмя, яка вважає себе публічною феміністкою, навіть запустила в соцмережах кампанію, своєрідний флешмоб, зі слоганом: «Вітаю, ви примудрилися організувати чисто чоловіче обговорення». Кампанія покликана показати домінування чоловіків в академічному середовищі, коли на конференціях у складі промовців на якійсь секції або круглому столі нерідко можна побачити тільки чоловічі обличчя. Досі залишаються й класичні «жіночі» і «чоловічі» професії. Експорто-орієнтовані сфери, такі як IT, лісова промисловість або кораблебудування, залишаються чоловічими. Соціальні працівники – працівники дитячих садків і шкіл, сфери обслуговування – досі переважно жінки. Зовсім не вирішені і питання домашнього насильства і сексуального домагання. «Тож, навіть незважаючи на те, що багато що у Фінляндії добре, нам є до чого прагнути в плані забезпечення рівноправності між чоловіками і жінками», – говорить Сірке Мякінен. Жінки в Україні заробляють у середньому на 28% менше, ніж чоловіки. Такими є дані Державної статистики. За інформацією рекрутингових агенцій, ця різниця ще вища. Українки досі зазнають дискримінації за ознакою статі. «Існує дуже чіткий тренд: чим вищий орган влади, тим менше там жінок. За результатами останніх виборів, 46% жінок потрапило у селищні і сільські ради. В обласні – вже 28%. В ради великих міст, обласних центрів –15%. І в парламент ще менше – 12%. Тільки 6% жінок в Україні посідають посади міністрів та заступників міністрів», – наводить статистику аналітичного звіту Ради Європи координатор проєктів «Українського жіночого фонду» Мілена Горячковська. Попри запроваджене квотування у партіях – тенденції спостерігаються невтішні, додає експерт. Жінки у списках партій – часто «для галочки», а відтак не отримують достатньої організаційної та фінансової підтримки, щоб перемогти у виборчих перегонах."
"2020-01-14","https://www.radiosvoboda.org/a/zhinky-i-choloviky-pro-feminism/30376992.html","«Потім не дивуйся, сама винна». Жінки і чоловіки про фемінізм","Що таке фемінізм і чому він важливий і для жінок, і для чоловіків? Чи існує гендерна рівність в Україні і як протидіяти сексизму? На ці запитання відповідають українські феміністки і профеміністи у новому проєкті Радіо Свобода «Є питання». Ірина Славінська, продюсерка, журналістка, перекладачка: «У нас в парламенті «аж» 20% жінок і «аж» шість міністерок в уряді, і це за час незалежності України – найкращий показник. Держкомстат України вже не перший рік фіксує розрив у заробітних платах жінок і чоловіків близько 20-30%, залежно від року. В попередньому скликанні парламенту ми говорили, що майже 12% – це топовий, на той момент, результат. Це, звичайно, не говорить нам нічого хорошого про рівність». Артем Чапай, письменник: «Ні, звичайно. Почнемо з того, що для мене зараз важливо – з догляду за дітьми. Ти ж дивишся, що завжди на майданчику ти прийдеш – там дев’ять мам на одного тата, це в кращому випадку. З іншого боку, треба підкреслювати, що не у всіх є така можливість. В нас обох (в Артема Чапая та його дружини – ред.) була можливість, щоб сім’я жила на зарплату одного. Зрозуміло, що коли жінка заробляє, грубо кажучи, в півтора рази менше, і вони розуміють, що вони зараз без однієї зарплати залишаться, то вони залишаться без меншої зарплати. А це майже завжди – зарплата жінки». Тая Герасимова, засновниця порталу Update, журналістка: «В родині є багато проблем. Ми бачимо по опитуваннях, що далеко не всі розуміють, що домашнє насилля – це дійсно погано. Але це не внутрішня сімейна проблема, а якщо людина проявляє фізичне, психологічне або економічне насилля, то це далеко не «ок». Дуже часто ці прояви нам здаються нормальними. Це ж так було, і бабусі наші терпіли, і в мами така ситуація, і у тітки, тому це норма. Часто в розмірковуваннях жінки приходять висновку, що вони винні у тому, що їх б’ють абощо». Євгенія Олійник, ілюстраторка і карикатуристка: «Це якісь маленькі речі, які постійно з тобою. Наприклад, в дитинстві, коли кажуть, математика не для тебе, а ти чомусь даєш списувати домашнє завдання всім хлопцям в класі, хоча вони, начебто, більш здібні до цього. Якось, наприклад, я була зі знайомим, і йому потрібно було купити мило. Я запропонувала йому сходити в один із мережевих магазинів товарів для гігієни, а він сказав, що він туди не піде, тому що там «всюди жінки». Тетяна Корнєєва, художниця і перформерка: «Я взяла собі цуценя, мені сказали, що жінок собака не слухається, тому що жінка не може виховати в собаки характер, жінки надто м’які, жінка не може бути кінологом. Я не можу сказати, що це якась жорстка дискримінація, він просто сказав, тому що не розуміє чогось. І йому доводити щось немає ніякого сенсу. Я вибрала для себе стратегію ігнорувати і певним чином оборонятися, якщо мене дуже дістануть». Владислава, інстаграм-блогерка: «Ситуації, з якими я стикалася, частіше за все стосуються мого зовнішнього вигляду. У мене я два улюблених образи, в яких я люблю «виходити в світ». Це умовний образ Біллі Айліш, коли я одягаю худі з капюшоном, широкі штани, кросівки і виглядаю максимально розслаблено. Коли я так виглядаю, мені кажуть: «А що, по жіночності, чому ти виглядаєш як «пацанка»? Ти ж дівчинка». У той же час, коли в мене є настрій, я люблю виглядати ефектно, сексуально. Тоді мені кажуть: «Потім не дивуйся, в****ь тебе десь у підворітті, сама винна». Бувають сексисти завзяті, з якими неможливий будь-який діалог, і я, як правило, навіть не намагаюся. А є сексисти «зацікавлені». Це люди, які щиро намагаються зрозуміти, чому я притримуюся таких поглядів. З ними я готова вступати в конструктивний діалог». Микола Ябченко, експерт з комунікацій: «Є чудовий інструмент, як перевірити, чи те, що ти збираєшся сказати, не є сексистським – це «метод дзеркала». Наприклад, якщо депутатку питають «Хто ж сидить з вашими дітьми?». Спробуйте уявити і запитати те саме у чоловіка-депутата – «Як це, ви у Верховній Раді, а хто ж сидить з дітьми?». Якщо це безглуздо, значить, не варто такого питати». Ірина Славінська, продюсерка, журналістка, перекладачка: «Якщо раніше, коли ми говорили про фемінітиви, ми опинялися в полі такої філософської чи ідеологічної бесіди, то з появою нового правопису ми говоримо просто про параграф №32, в якому правила фемінітивів описані, легалайз вже відбувся». Тая Герасимова, засновниця порталу Update, журналістка: «Багатьом ріже слух, у багатьох кров очима йде, коли вони чують фемінітиви. Тобто мат не такий чутливий, як, наприклад, «професорка». Артем Чапай, письменник: «Вони, як мінімум, не шкодять, але мені здається, що часто важливіше за фемінітиви – практична поведінка»."
"2019-12-17","https://www.radiosvoboda.org/a/news-zvit-ekonomika-genderna-rivnist/30329632.html","Жінкам у світі потрібно 257 років, щоб досягти гендерного паритету в економіці – WEF","У нинішньому глобальному темпі жінки витратять понад 2,5 століття на те, щоб скоротити розрив у економічних можливостях із чоловіками, йдеться в останній щорічній доповіді Всесвітнього економічного форуму 17 грудня. Звіт про гендерний розрив свідчить, що гендерна нерівність на робочих місцях у всьому світі зменшується повільно, попри зростання вимог до рівноправного поводження. Як йдеться у звіті Всесвітнього економічного форуму, для досягнення гендерної рівності в глобальній економіці знадобиться 257 років (в порівнянні з 202 роками в 2018-му). Таким чином, розрив у економічних можливостях для жінок збільшився на 55 років. Водночас жінки скорочують гендерний розрив у таких сферах, як політика, охорона здоров’я та освіта. «Прогрес, безумовно, занадто повільний», – вказано у звіті. У звіті експерти проаналізували відмінності між статями у 153 країнах у таких сферах як освіта, охорона здоров’я, тривалість життя, економіка і кар’єра, політичні права. Рейтинг гендерної рівності у світі очолює Ісландія (понад 87%), на другій позиції Норвегія (понад 84%) і на третій – Фінляндія (понад 83%). У 2018-му Україна була на 65-му місці серед 149 країн у світовому рейтингу дотримання гендерної рівності, цьогоріч – 59-та серед 153-х. Останні місця в рейтингу посідають Пакистан, Ірак і Ємен. Відповідно до звіту, гендерний розрив в середньому скоротився. Згідно з поточним прогнозом Всесвітнього економічного форуму, жінкам знадобиться в середньому 99,5 роки, щоб досягти паритету в політиці, економіці, охороні здоров’я та освіті, що на 8,5 роки менше, ніж в минулорічній доповіді. У звіті вказано: в середньому жінки у всьому світі заробляють на 40% менше за чоловіків за аналогічну роботу на тих же посадах."
"2019-12-11","https://www.radiosvoboda.org/a/30320077.html","Історії порушення прав людини в Запоріжжі зробили зупинками автобусного маршруту","Запоріжжя – 6 локацій, які презентують запорізькі правозахисні організації в екскурсії «Автобус прав людини». Це – й історії переселенців, і людей з інвалідністю, і представників ЛГБТ-спільноти… Кожна з них унікальна і в той же час відображає проблеми та досягнення у питаннях захисту прав людини різних категорій населення України.ое Відбувається екскурсія «Автобус прав людини» вперше і присвячена вона міжнародному Дню прав людини. Організатори зізнаються, що не проводили особливої підготовки до заходу, адже кожна організація досконально знає проблемну історію, яку презентує, бо опікується саме цим напрямком уже багато років. «Ми сьогодні вирішили показати місця у Запоріжжі, які пов’язані з порушенням прав людини певних груп, що дискримінуються. Коли кажуть у нашій країні про права людини, то згадують про них лише, коли вони порушуються. Найчастіше. Але сьогодні ми будемо говорити не лише про порушення прав людини, а й про випадки, коли їх дотримуються, коли країна робить певні кроки прогресу. Тому ми будемо казати і про погане, і про добре», – пояснює співорганізатор акції Ростислав Мілевський. Право, гарантоване Конституцією Стартує екскурсія у центрі Запоріжжя – на площі біля Запорізької міської ради. Локація не випадкова – саме тут у травні 2018 року невідомий чоловік кинув петарду в учасників «Веселкового флешмобу», присвяченого Міжнародному дню проти гомофобії і трансфобії. Один із правоохоронців, що чергував під час акції, отримав внаслідок інциденту рвану рану ноги, а окремі учасники заходу – садна. «Чому цей випадок такий особливий для нашої організації? Які тут взагалі порушення прав людини? Я зараз не буду казати про порушення права на гідність, права на безпечний простір, якого ЛГБТ-люди дуже часто позбавлені, право бути собою. Я кажу про право, яке юридично закріплене в Конституції – право на мирне зібрання. А таке право має кожен і кожна в нашій країні», – пояснює директор благодійного фонду «Гендер Зед» Ростислав Мілевський. Чоловіка, який жбурнув у натовп учасників акції петарду, вдалося затримати представникам поліції, а справу щодо нього спрямували до суду. Суд присудив йому штраф у розмірі 17 тисяч гривень. Ростислав Мілевський наголошує, що для його організації ця історія є особливою, адже, незважаючи на те, що випадок розслідувався не як злочин на ґрунті ненависті, а як звичайне хуліганство, суддя обрала максимальну санкцію до обвинуваченого. «На жаль, у нашій країні поки відсутній дієвий механізм, який би використовували для того, щоб розслідувати злочини на ґрунті ненависті. Я кажу про статтю 161 Кримінального кодексу – вона єдина в нашому законодавстві, де якось говориться про злочин на ґрунті ненависті, і то доволі обмежене коло ознак. Немає, звичайно, гендерних ознак, сексуальної ідентичності, тому притягти, якщо злочин на ґрунті ненависті трапляється стосовно ЛГБТ-спільноти, дуже важко. Це, звичайно, сталося і в нашому випадку, бо пан Богдан, відповідно до судового вироку, проходить за статтею «хуліганство». Але оскільки – і на цьому суддя наголосила – він не визнав своєї провини і не попросив вибачення перед учасниками та організаціями акції, то суддя сказала, що справедливо буде, що Богдан отримає штраф не мінімальний, як передбачено статтею «хуліганство», а в два чи в три рази більший», – каже активіст. «Тому для нас, хоч злочин і не розслідуваний за статтею «на ґрунті ненависті», а за статтею «хуліганство», цей кейс більш-менш особливий, тому що вперше сексуальна, гендерна ідентичність була трактована не як пом’якшувальна ознака, а як обтяжувальна ознака, бо в Україні були, на жаль, випадки в Харкові, коли у вбивстві гея сексуальна орієнтація була трактована як пом’якшувальна обставина», – додає Ростислав Мілевський. Діагноз-стигма Другий пункт екскурсії – біля пам’ятного знаку людям із ВІЛ/СНІД. Він встановлений у Запоріжжі у 2017 році за ініціативи благодійного фонду «Мережа 100% життя. Запоріжжя», і саме представники цієї організації, що допомагає людям із ВІЛ, зустрічають на локації учасників туру. «Ми обрали саме цю локацію. Чому? Тому що два роки тому у співпраці з громадськістю та місцевим самоврядуванням було встановлено цей пам’ятник «ВІЛ-СНІД стосується кожного» як нагадування всім жителям міста про те, що в Україні зараз – епідемія ВІЛ-СНІДу, і вона стосується дійсно кожного, і суспільними діями ми зможемо побороти цю інфекцію», – пояснює старший фахівець благодійного фонду Олексій Проценко. Представник «Мережа 100% життя. Запоріжжя» розповідає, що, попри значні досягнення медицини, завдяки яким СНІД перестав бути летальною хворобою, ставлення до тих, хто має діагноз ВІЛ/СНІД, лишається упередженим. Проценко наводить приклад історії юної спортсменки, що живе в одному з районів області. «Вона займалася у секції і вирішила ліпшій подрузі розповісти про свій ВІЛ-позитивний статус, який вона мала з народження. І так сталося, що дівчина розповіла всім, хто з нею займався у гуртку, що вона ВІЛ-позитивна. Вона зіткнулася з булінгом, дискримінацією, стигмою. Діти не хотіли з нею разом займатися спортом. І наша психологиня провела дуже велику роботу з ними щодо змін стигми, щодо зміни ставлення дітей до ВІЛ-позитивних людей – і зараз дівчинка вже кандидат у майстри спорту, вона подовжується займатися. Це – невеличка перемога, коли ми змогли змінити суспільне ставлення до ВІЛ-позитивних осіб», – ділиться Олексій Проценко. Доступний простір Третя зупинка екскурсії – єврейський громадський центр «Мазаль тов». На його базі понад десяток років діє клуб «Рівні можливості», що об’єднує людей з інвалідністю, які пересуваються за допомогою милиць чи інвалідних візків. Знайомить із його історією екскурсантів Ірина Петровська. Жінка через отриману травму хребта пересувається на візку. Каже, що одним із ключових питань для неї і її колег є доступність громадського простору Запоріжжя. «Ми допомагаємо людям із встановленням пандусів. У нас є старий житловий фонд, який недоступний. Перша причина, коли людина не може бути активною у соціумі – це те, що не може просто вийти з дому. Це перепона – сходи, бордюри. І разом ми намагаємося вирішувати ці проблеми. Уподовж цих років, що ми є у клубі «Рівні можливості», ми вже встановили понад десяток пандусів. Ми пройшлися містом із Google і зробили мапу доступності», – ділиться Ірина Петровська. Втім, діяльність клубу не обмежується питаннями боротьби за доступний простір. На базі «Рівних можливостей» створено однойменний інклюзивний театр, який презентував уже три свої вистави. А учасники клубу є засновниками соціальних стартапів, які дозволяють їм не лише заробляти кошти, а й проводити майстер-класи для соціально незахищених категорій запорожців, передаючи їм свої професійні навички. Так, цього року запрацювала арт-студія запорізької художниці, що також пересувається на візку, Маріанни Смбатян, а її колега по клубу Анна Борзенко заснувала крафтове виробництво солодких букетів із троянд-безе. Гендер як фактор насильства На четвертій локації учасників екскурсії зустрічає регіональний фахівець фонду народонаселення ООН з питань запобігання і протидії домашньому насильству Ірина Куратченко. Зустріч відбувається біля одного з готелів міста, де на той час триває нарада експертів і представників органів місцевої влади щодо створення притулків для жертв домашнього насильства. Ірина Куратченко зазначає, що «домашнє насильство ґрунтується на тому, що існує гендерна нерівність і що існують випадки гендерного насильства». Фахівець наголошує, що від гендерно зумовленого насильства не убезпечений ніхто, і ділиться однією історією зі своєї практики. «В липні 2019 року дівчинка йшла в дім, де проживає її батько. Батьки живуть окремо. Це було об 11-й годині дня. І на неї був здійснений напад. Напав чоловік, який її зґвалтував... Дівчинка змогла вирватися і побігла кликати на допомогу. Чому хочу розповісти про цей випадок? Це відбувалося в липні. Ще ні одного судового засідання не сталося, тобто ми вважаємо, що це дуже великий термін, коли відбувається розслідування… Що мене вражає в цьому випадку? Те, що цій родині не було надано безплатного адвоката. Сьогодні знайшлася жінка-адвокат, яка хоче допомогти дівчинці безкоштовно, але вона не має достатньо досвіду», – розповідає експерт. Та, попри наявність подібних кричущих випадків насильства над представницями жіночої статі, в регіоні наразі є суттєві зрушення в іншому напрямку – у наданні допомоги жертвам сімейного насильства, переважна більшість яких – саме жінки, зазначає Ірина Куратченко. Так, в області вже працює дві спеціалізовані бригади – так звані «Поліни», а згодом має запрацювати і реєстр випадків домашнього насильства: «Поліна» зараз вносить ці відомості до планшетів. Тоді будемо бачити системність. Коли ми говоримо по домашнє насильство, то системність, три або більше випадків – це означає, що дії кривдника підпадають під Кримінальний кодекс України». «​Прописка»​ як привід для дискримінації «Я не дуже люблю слово «переселенка», але для розуміння, я – переселенка з міста Донецьк, я – мама-одиначка, я виховую дитину з інвалідністю, я – жінка. І це все разом додає таку множинну дискримінацію і кількість проблем, з якими я стикаюсь кожного дня», – такими словами розпочинає свою частину екскурсії волонтер Ірина Чорна. Вона на власному прикладі пояснює те, з чим можуть зіткнутися ВПО у Запоріжжі: «Я приїхала до Запоріжжя великою родиною. Нас було 8 людей: з них – два немовляти, у мене похилого віку дідусь, моя дівчинка з інвалідністю, і могла працювати лише я. Пішла в центр зайнятості, хотіла знайти роботу. Мені сказали: «У вас дитина з інвалідністю. Ви отримаєте виплату від держави 300 гривень. Ми не можемо взяти вас на облік і роботу вам надати теж не можемо». Я пішла на ринок, мені сказали: «Ви з Донецька. Ви сьогодні заберете касу і втечете». Навіть на шостому році війни однією з ключових проблем внутрішньо переміщених осіб, зазначає Ірина Чорна, лишається питання житла. Особисто їй довелося змінити чотири місця проживання у Запоріжжі. Як приклад волонтер також наводить історію модульного містечка для переселенців, де зараз живе близько 300 осіб, які переважно не здатні самостійно орендувати собі житло. Ще чотири подібних містечка існують у Харкові та в Дніпропетровській області. «Чомусь усі чотири містечка одразу були передані на баланс міста і одразу належали йому, та наше було передане на баланс Червоного Хреста. І був підписаний контракт на три роки і мали у лютому 2018 року закрити його – воно було не придатне для проживання за своїми технічними можливостями. І зараз уже два роки люди живуть у приміщеннях, за які ніхто не несе відповідальності – ані за їхнє протипожежне, технічне оснащення тощо. І наше місто не може на себе його взяти, бо у нас в Україні не прописаний закон про передачу гуманітарної допомоги від організації владі міста», – каже волонтер. Із позитивних зрушень у питаннях забезпечення переселенців житлом Ірина наводить приклад створення трьох спеціальних державних програм, щоправда, зазначає, що у випадку зі Запорізьким регіоном є проблеми з їхньою реалізацією. По-перше, це програма «Сільське подвір’я», відповідно до якої ВПО можуть отримати землю у сільській місцевості і допомогу на зведення свого дому. Ще одна програма житла для переселенців називається «50 на 50»: «Це коли людина вкладає 50% власних коштів і 50% – Держмолодьжитло (Державний фонд сприяння молодіжному житловому будівництву – ред.). Ця програма у нас теж не працює, бо ось цей будинок – його звідси видно – єдиний, де можна купити це житло. Це – новобудова. І вартість її велика. Насправді за цю половину, яку треба вкласти, на вторинному ринку можна купити вже нормальну готову квартиру. І третя програма – соціального житла. Це коли місто вкладає 30% і 70% доплачують із Києва, – додає Ірина Чорна. – Це житло належить місту, людина там живе тимчасово і платить комунальні послуги. Запоріжжя не подалося на цю програму, скільки ми не вели перемовини, не пояснювали, що це лишається місту… Наше місто не взяло участі, хоча Приморськ нашої області взяв участь. Вони купили кілька квартир і роздали людям». Питання громадської безпеки Остання історія у списку екскурсії – про проведення «Фестивалів рівності» у Запоріжжі. Цей захід, присвячений проблемам жінок, людей із інвалідністю, внутрішньо переміщених осіб, національних меншин та представників ЛГБТ-спільноти. Вперше подібний фестиваль проводили у столиці ще у 2014 році. «І потім щоразу, коли він проходив, приходили «наші друзі», які говорили, що ні, люди всі рівні, але ми чомусь рівніші, бо ми – білі чоловіки, або ми рівніші, тому що у нас правильні думки в голові, а у вас неправильні, і ми вам це зараз за допомогою вибухпакетів розповімо», – згадує представниця організації «Інсайт» Наталя Лобач. Якщо перший фестиваль у Запоріжжі у 2016 році пройшов відносно спокійно, то другий у 2017 році супроводжувався масовими заворушеннями, в яких брали участь декілька сотень юнаків, переважно підліткового віку. Тоді ж на двох дівчат, які йшли на фестиваль, напало кілька людей із натовпу: «Їх било чи то 5, чи то 6 дівчат. Їм було до 18 років, – нагадує Наталя Лобач. – У однієї з постраждалих був зламаний ніс. Вони (нападниці – ред.) стрибали на голові (жертви нападу – ред.). Як уявити, що взагалі рухає дітьми, які такий рівень агресії можуть дозволити, мені незрозуміло». Того дня поліція затримала 17 осіб, серед яких були підлітки. Двох нападниць на активісток притягнули до кримінальної відповідальності – суд засудив їх до двох років ув’язнення умовно. Наталя Лобач додає, що ця історія стосується кожного, адже мова йде не лише про права людини, а й громадську безпеку. «Невеселий висновок: 200 підлітків, які приїжджають і відчувають, що вони не будуть покарані – це не буває просто так, це було організовано. Ким і як це було організовано, досі невідомо. І цього ніхто не розслідував. І це про те, наскільки турбується керівництво міста і області про безпеку людей, наскільки ми можемо розраховувати, якщо таке стається, що таке розслідується, з’ясовується, звідки це береться, що є причиною», – пояснює представниця організації «Інсайт». Співпрацює з Радіо Свобода з 2015 року. Народилася в 1985 році у Запоріжжі. У 2007 році закінчила історичний факультет, а у 2011 році – аспірантуру Запорізького національного університету. Має ступень кандидата історичних наук. Із 2013 року працює у сфері журналістики."
"2019-12-10","https://www.radiosvoboda.org/a/aktsenty-zhinochogo-kongresu-2019/30318476.html","Від girl power до партнерства. Акценти Українського жіночого конгресу-2019","У Києві почався третій Український жіночий конгрес, що об’єднав близько 700 учасниць та учасників із різних країн світу. На відміну від минулого року, цього разу тут не виступали глави держав. Зате із промовою вийшла перша леді України Олена Зеленська, яка серед іншого проанонсувала приєднання до ініційованого «Групою семи» «партнерства Біарріц» за впровадження гендерної рівності. Гаслом цьогорічного конгресу обрали фразу «можливості надихають» і говорили про квоти, представництво жінок у владі, вразливість та співпрацю. Дружина президента України Олена Зеленська, виступаючи на третьому Українському жіночому конгресі у Києві, висловила ідею щодо приєднання України до міжнародного «партнерства Біарріц», сформованого під час саміту «Групи семи» цього року у Франції. No media source currently available Віцепрем’єр-міністр з питань європейської та євроатлантичної інтеграції Дмитро Кулеба, у свою чергу, підтвердив намір уряду долучитися до згаданого партнерства, що він планує озвучити офіційно під час свого візиту до Парижа пізніше у грудні. А під час виступу на заході Кулеба висловив сподівання, аби на жіночому конгресі з кожним роком ставало більше чоловіків, бо «тільки у цьому партнерстві можна досягти результату». «Питання гендерної рівності має стати нормою. Не подвигом щоденним, а нормою, буденністю операційної роботи будь-якого органу влади. Над цим ми працюємо. По-друге, є купа досліджень, які показують, що запровадження гендерної рівності в економіці розкриває шалений економічний потенціал. Мільярди доларів заховані у рівних можливостях для чоловіків і жінок у секторі економіки», – сказав він. Спікер Верховної Ради Дмитро Разумков говорив про розширення представництва жінок у новому парламенті та владі загалом. «Якщо ми подивимось на зміни, які відбуваються у парламенті, то вони достатньо яскраві: у минулому скликання було 12% (жінок – ред.), а цього року вже 21%. Зміна на 75% – це досить серйозний показник», – вважає він. Під час свого виступу спікер парламенту говорив, що позитивно оцінює можливі зміни до виборчого законодавства щодо відмови від «мажоритарки», що має позитивно вплинути на рівне представництво у Раді. Водночас, він нічого не сказав про Стамбульську конвенцію проти домашнього та гендерно зумовленого насильства, яку Рада минулого та чинного скликання так і не ратифікували наразі. Між тим, про цей документ, який Україна підписала ще у 2011 році (а потім політики зненацька виявили, що у тексті є слово «гендер»), згадав спецпредставник генерального секретаря Ради Європи в України Режіс Брійя. «Звісно, я б бажав, аби Україна ратифікувала Стамбульську конвенцію проти насильства щодо жінок, і з огляду на єдність, яку ви демонструєте сьогодні, поміж різних партій, я дивлюся з оптимізмом на перспективу ратифікації цього документа», – сказав він. Окремо спецпредставник наголосив на важливості врахування інтересів жінок із різних соціальних груп, особливо у контексті збройного конфлікту на Донбасі. Цю думку також висловила в розмові з Радіо Свобода програмна спеціалістка українського представництва «ООН Жінки» Домініка Стояноска. No media source currently available Голоси жінок і краща демократія Сенаторка з Канади Донна Даско привітала зростання кількості жінок-депутаток у Верховній Раді, зокрема, завдяки квотам у партійних списках. «Чому нам потрібно більше жінок у владі? Бо це робить кращою нашу демократію. Ми – щонайменше половина населення, важливо, щоб наш голос чули. Жінки зацікавлені у суспільній безпеці, хорошій освіті, медицині, соціальних програмах, і їхні сильні голоси важливі, аби політика у цих галузях мала успіх», – вважає вона. На думку Даско, також важливо співпрацювати із громадським сектором та медіа – аби викорінювати сексизм із публічних виступів політиків та підвищувати якість суспільного діалогу. «Знаєте, деякі чоловіки – як динозаври, які кажуть дійсно дуже дурні речі. І ми звертаємо на це увагу. Ми маємо друзів у медіа, медіа люблять хороші історії, а це хороші історії. І ми публічно кидаємо їм виклик («динозаврам» – ред. ), кажемо: не можна так говорити», – зауважує сенаторка. No media source currently available Водночас, спеціальна представниця генсекретаря НАТО з питань жінок, миру та безпеки Клер Гатчінсон висловила переконання, що для рівності мало просто збільшувати кількість жінок у владі, а треба дбати також і про те, аби ці люди мали відповідні особистісні якості та були готові пропагувати рівність. «Ми знаємо, що всі сконцентровані на збільшенні представництва жінок. Так, це важливо, йдеться про інклюзивність. Але ми в НАТО переконані, що не можна досягти гендерної рівності, просто збільшуючи кількість жінок, перш за все, потрібно залучати жінок з феміністичними поглядами, відданих ідеї рівності та готових провокувати зміни», – наголосила спецпредставниця. За словами Гатчінсон, дуже важливо включати «гендерну перспективу» у всі процеси та всі реформи, і робити це мейнстрімом від самого початку. Український жіночий конгрес традиційно вже триватиме у Києві два дні. У середу 11 грудня мова тут піде про трудові права жінок, гендерну рівність у війську та сім’ї, вільні від стереотипів. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM». Оператор-репортер. В новинах – з 1990-х років. Далі були телепрограми, фільми. Працював на низці найбільших українських і не тільки українських телеканалів. Люблю музику і тварин."
"2019-12-03","https://www.radiosvoboda.org/a/30305314.html","«Шрами»: історії насильства над жінками, які потрапили на сцену","Запоріжжя – Реальні історії про шрами фізичні і духовні, історії жінок, що зазнали насильства – це вистава «Шрами», створена в рамках спільного проєкту «Дикого театру» та представництва структури ООН з питань гендерної рівності та розширення прав і можливостей жінок (ООН-жінки). В рамках проєкту за допомогою анонімного анкетування було зібрано розповіді понад 50 українських жінок, які зазнали насильства. Частина з них стала основою вистави «Шрами». Окрім столиці, її представили ще в п'яти обласних центрах України. Один з них – Запоріжжя, де напередодні відбулася презентація проєкту. «Одного разу я їхала в маршрутці і побачила жінку. В неї був рубець на руці. Я подумала: «Боже, у кожного з нас є рубці. А що вони означають?». І коли ми поставили це запитання своїм глядачам, просто жінкам в інтернеті, ми почали отримувати історії цих шрамів. У когось вони стосувались домашнього насильства. У когось вони стосувалися дитинства. Хтось розповідав дуже милі історії – впала на велосипеді, подряпала ногу-руку. Але виявилось, що статистика жахлива світова про те, що кожна третя жінка страждає від насильства, вона підтверджується і в Україні», – розповідає засновниця «Дикого театру» Ярослава Кравченко про те, як народилася ідея створення вистави «Шрами». В процесі роботи над виставою зібрали понад 50 історій жінок, які стикалися з різними формами насильства. Збирали їх за допомогою спеціальної інтернет-форми – ті, хто її заповнював, могли зберегти анонімність. «В кінці – маленька графа, що якщо ви згодні для додаткового уточнення, то поставьте галочку, ми з вами зв’яжемося. Далі серед тих, хто сказав нам, що вони дозволяють, ми вже обирали історії, які ми розуміємо, щоб ми могли б надалі ще обговорити, ще не все було сказано, що це лише був початок. Ми виходили на скайп-зв'язок, якщо це інше місто. Якщо вони були з Києва, ми запрошували їх до себе. І у нас специфіка в тому, що наш драматург Кіра Малініна, що працювала з цим проєктом для збору історії, спілкувалася з ними по телефону. Вони були лише в навушниках в замкнутому просторі, де нікого не було, тому це було дійсно не інтерв’ю, а такий самий монолог, просто з уточненням вживу», – пояснює режисерка театру Наталка Сиваненко. Історії шрамів Усього ж для вистави «Шрами» були відібрані розповіді 15 жінок. Їх об’єднали у п’ять історій: деякі з них є збірними. Одна з історій, відібраних для проєкту, належить мамі Наталки Сиваненко. Режисерка зізнається: намагалася приділяти більше уваги іншим історіям, аби бути неупередженою під час підготовки до вистави. «Що може бути більш особистим? Але до неї якраз, оскільки я все самостійно переживала разом зі своєю мамою, я віднеслась максимально відсторонено та професійно, щоб можна було її пропрацювати вже як режисер, не як людина, яка була в епіцентрі подій. Тому я навіть більше уваги емоційної приділяла іншим історіям, особливо тим, коли я навіть особисто не спілкувалася з людиною. У нас є історії там, де лише текстово отримали і могли собі уявляти цю людину», – каже Наталка Сиваненко. Режисерка додає: «Коли ми переживали ці моменти, просто як люди, це були перші репетиції. Вони, звісно, пройшли емоційно важко. Але коли ми почали розуміти, що нам потрібно створити продукт, який буде впливати, який буде торкатися емоційно людей, тоді ми почали підходити до цього як до роботи, яку ми маємо просто, як математику, виконати з точністю». Максимально зрозуміти свою героїню прагне виконавиця однієї з головних ролей, акторка Анна Абрамьонок. «Я дуже хочу, щоб глядач виніс з цих історій, що не можна йти на поводі у своїх страхів, не можна виконувати програми і завдання інших людей, що кожна людина живе тільки раз і має своє особисте життя, і ніхто не має права сказати, що «ти належиш мені», ніхто не має права змушувати робити те чи інше. І ось цей процес відстоювання своїх інтересів, своїх бажань, намагання бути справжнім, цікавим перш за все собі – це для мене так важливо. Тому що я пройшла свій шлях у житті. І мені хочеться, щоб жінки і чоловіки, виходячи з цієї вистави, казали: «Ні, досить. Я хочу міняти своє життя сам (сама), а не чекати Діда Мороза чи когось, хто мене розверне в інший бік», – розповідає акторка. Втім, Анна Абрамьонок зазначає, що історія її героїні, яка намагається змінити своє тіло, аби не привертати увагу чоловіків, у деяких аспектах їй близька. «Що я можу сказати про себе? В певний період свого життя, коли мені казали, я якась не така, що я товста, я припиняла їсти взагалі. Я думаю, що це знайоме багатьом дівчатам: «Все, я не їм. Я п’ю один кефір. Я їм один салат». Я настільки підірвала своє здоров’я. Так, я стала дуже худа. Для когось це було красиво. Але я не знаю, чи було це красиво насправді, бо всередині у мене був постійно ось цей погляд зі сторони: «А як? Я їм подобаюсь чи ні?». І це не є краса жіноча. Я проводила такі паралелі, що я змінювала своє тіло насильно для когось, і цього не треба робити», – пояснює акторка. Як знайти вихід з кола насильства? Після показу «Шрамів» у кожному з міст, де презентують виставу, обов’язковим є спілкування представників проєкту з глядачами. Організатори пояснюють: роблять це свідомо, аби дати людям можливість не лише поділитися своїми враженням від побаченого, а й розповісти власні історії. «Найгарячіша і найдовша дискусія була у Сумах. При цьому місто дуже холодне: коли ходиш вулицями, я б не сказала, що люди дуже привітні. Дискусія тривала майже годину – майже стільки, скільки вистава, тому що людям дуже хотілося про це говорити. Дуже цікавий Луцьк. В Сумах люди почали розповідати свої історії. І ми всіх закликаємо, якщо хтось вирішив після проєкту поділитися своєю історією, ставити #шрами і місто, в якому відбулася вистава, і ділитись історією, тому що це може надихнути інших жінок згадувати, розповідати. Коли ти визнаєш проблему – це, власне, початок відновлення», – ділиться Ярослава Кравченко. У Запоріжжі обговорення тривало понад пів години. Тут так само лунали власні історії. Одна з глядачок поділилася історією свого знайомого, що в дитинстві зазнавав насильства від батька і відтоді боїться мати власну родину, адже не має іншого уявлення про те, що та може бути без побиття. Поряд з власними історіями – питання та прохання до організаторів проєкту «Шрами». Серед них було і побажання, аби у виставі була підказка, як діяти людям, що зазнали насильства, як їм знайти вихід з такої ситуації. «Театр не може, не має право називатися театром, якщо він дає інструкції, як жити. Театр може дати тобі привід подумати про щось, – наголосила засновниця «Дикого театру», відповідаючи на запитання глядачів. – Ніхто, крім тебе самого і тебе самої, не змінить твоє життя». Співпрацює з Радіо Свобода з 2015 року. Народилася в 1985 році у Запоріжжі. У 2007 році закінчила історичний факультет, а у 2011 році – аспірантуру Запорізького національного університету. Має ступень кандидата історичних наук. Із 2013 року працює у сфері журналістики."
"2019-11-27","https://www.radiosvoboda.org/a/novyj-sklad-evropejskoji-komisiji/30295249.html","Хто є хто в новій Європейській комісії?","Брюссель – Нова Європейська комісія на чолі з Урзулою фон дер Лаєн розпочне свою роботу 1 грудня. Крім жінки на чолі цього найвищого органу виконавчої влади Європейського союзу, у цьому складі комісії буде найбільша кількість жінок. Ось перелік ключових гравців такого собі «уряду ЄС», що складається з 27 членів, а також перелік питань, якими вони будуть займатися протягом свого п’ятирічного терміну. Нідерландець Франс Тіммерманс із лівої політичної фракції «Прогресивний альянс соціалістів і демократів» (S&D) буде відповідальним за «Європейську Зелену угоду», що є одним із пріоритетів нової Єврокомісії, бо має на меті підвищити ефективність роботи ЄС у сфері зміни клімату. Цьому 58-річному поліглотові, який йде другим номером після голови Урзули фон дер Лаєн, буде допомагати поляк Януш Войцеховський, який отримає портфель єврокомісара з питань сільського господарства, Адіна Велян із Румунії, яка буде відповідальна за транспорт, і колишній міністр економіки Естонії Кадрі Сімсон, новий єврокомісар із питань енергетики. 29-річний Вірґініюс Сінкявічус із Литви отримає портфель із питань навколишнього середовища, океанів та риболовства. Марґрете Вестаґер із Данії зберігає за собою портфель із питань конкуренції, де вона створила застрашливу репутацію протягом останніх п’яти років через свої суперечки з гігантами Кремнієвої долини. Її повноваження збільшаться у зв’язку з додатковою роботою з цифрових питань. Вона також виконуватиме функції «виконавчого віце-президента» разом із Тіммермансом і Валдісом Домбровскісом із Литви. Вестаґер буде тісно співпрацювати з 64-річним Тьєррі Бретоном, колишнім генеральним директором ІТ-групи Atos, який буде відповідати за звіти щодо єдиного європейського ринку, а також промислової політики, оборонних витрат і космічної індустрії. Марія Ґабріел із Болгарії, яка раніше була єврокомісаром із питань цифрової економіки, де вона відзначилася своєю роботою проти дезінформації в інтернеті, нині буде відповідати за питання інновацій і молоді. Латвієць Валдіс Домбровскіс, віце-президент попереднього складу Єврокомісії, де він відповідав за питання, пов’язані з євро, стає єврокомісаром із фінансових послуг, якому доручили створити «економіку, що працює для людей». У цьому завданні він може розраховувати на допомогу єврокомісара з економіки Паоло Джентілоні з Італії, єврокомісара з питань працевлаштування Ніколаса Шміта з Люксембурга і єврокомісара Елізу Феррейру від Португалії, яка відповідатиме за «інтеграцію та реформи». Мабуть, найважливішою фігурою в підрозділі Домбровскіса буде Філ Гоґан із Ірландії, колишній єврокомісар із питань сільського господарства, який тепер займатиметься питаннями торгівлі і стане ключовою особою в переговорах щодо відносин ЄС із Великою Британією після «Брекзиту». Для мене честь бути затвердженим на посаду єврокомісара з питань торгівлі ЄС 2019–2024! Дякую комітетові з питань торгівлі Європейського парламенту за довіру. Міністр закордонних справ Іспанії зі стажем Жозеп Боррель бере на себе відповідальність за дипломатію Європейського союзу як верховний представник із закордонних справ і політики безпеки та посаду віце-президента, пообіцявши приділити особливу увагу відносинам із сусідами ЄС на сході. Йому допомагатиме новий єврокомісар із питань політики сусідства і розширення Європейського союзу Олівер Варгеї з Угорщини, який керуватиме сферою відносин із можливими новими країнами-членами ЄС. Також з ними співпрацюватиме Ютта Урпілайнен із Фінляндії, яка займається міжнародним розвитком, разом зі словенцем Янезом Ленарчичем, новим єврокомісаром із питань громадянського захисту та гуманітарної допомоги. Маргарітіс Схінас із Греції займатиметься програмою «Забезпечення нашого європейського життєвого шляху», що охоплює питання міграції, безпеки й освіти. Назву було змінено із «Захист нашого європейського життєвого шляху» після скарг щодо того, що назва асоціюється з ультраправим популізмом. Стелла Кіріакідіс із Кіпру займе сферу охорони здоров’я, тоді як Гелена Даллі з Мальти отримує портфель із питань рівності, а Ілва Юганссон зі Швеції займатиметься питаннями в галузі внутрішніх справ. Вера Йоурова з Чехії, яка є колишнім єврокомісаром із питань юстиції, прав споживачів і гендерної рівності, тепер буде відповідати за «цінності і прозорість», замість неї єврокомісаром із питань юстиції буде колишній міністр закордонних справ Бельгії Дідьє Рейндерс. Я дуже рада, що склад Єврокомісії щойно був схвалений Європарламентом! Це сильний сигнал, що Європа готова взяти на себе головну роль у сучасних викликах. Не можу дочекатися стати частиною команди як віце-президент із питань цінностей і прозорості. Йоганнес Ган із Австрії, колишній єврокомісар із питань політики сусідства і розширення, отримає портфель з питань бюджету. Марош Шефчович зі Словаччини буде відповідальним за міжінституційні відносини трьох конкурентних центрів влади – Єврокомісії, Європарламенту і Європейської ради, яка представляє країни-члени. Дубравка Шуіца, колишній мер хорватського міста Дубровника, отримає портфель із питань демократії т демографії. Ми готові. Але найголовніше, що Європа готова. До праці."
"2019-10-21","https://www.radiosvoboda.org/a/feminizm-pislia-me-too-u-kyevi-startuje-art-laboratoria-metamorphozy/30224012.html","Фемінізм після #MeToo: у Києві стартує арт-лабораторія «Метаморфози»","Київ – Про що сучасне феміністичне мистецтво? З’ясувати це пропонують в рамках арт-лабораторії «Метаморфози», що збере для дискусій і спільної роботи 16 мисткинь із України, Німеччини, Грузії, Вірменії, Молдови, Азербайджану та Росії. Із 22 до 24 жовтня у культурному просторі MetaCulture у Києві. Для глядачів заплановані перформанси, кінопокази, дискусії та вечірка від проекту Womens Sound за участі українських дійджейок. Детальніше про це розповіла Радіо Свобода кураторка лабораторії Катерина Міщенко: – Проект «Метаморфози» був ініціативою Goethe-Іnstitut, він запросив мене долучитися, і далі ми вже разом працювали над концепцією. Йдеться про певні перетворення, певні процеси, які відбуваються у суспільній дискусії навколо фемінізму. Ми обрали відправною точкою рух #MeToo, який розпочався у США, але перекинувся на інші західні країни, і навіть в Україні він мав таку своєрідну форму, можливо, ви пам’ятаєте #яНеБоюсьСказати (флешмоб #яНеБоюсьСказати у 2016 розпочала громадська активістка, журналістка Анастасія Мельниченко, а рух проти домагань «​MeToo»​ виник незалежно від нього у 2006 році і поширився у 2017-му завдяки акторці Алісі Мілано – ред.). Власне, всі ці процеси і те, що відбувається з фемінізмом, коли правий популізм здобуває все більше прихильників і в деяких країнах стає офіційним дискурсом влади, є нашими основними питаннями. У нашому проекті ми дивимося більше на східноєвропейський регіон. У нас будуть учасниці із Німеччини, але це такий західний виняток. Це, в принципі, те поле дискусій про фемінізм, яке не завжди нам добре знайоме, бо теорії феміністичні та продукти масової культури – це, в основному, західні продукти. А ми хочемо порефлексувати, що відбувається на наших теренах і у пострадянських країнах також, адже у СРСР теж було своє поняття про гендерну рівність – і от зараз на цих уламках утворюються нові рухи, якісь старі структури розпадаються, якісь зберігаються. І от про це все ми будемо говорити, враховуючи у той же час уже абсолютно актуальні сучасні виклики, що постають перед нашими суспільствами. Це має бути такий дуже живий проект: немає чіткого сценарію, ми запросили 16 художниць із різних країн, і вони розповідатимуть про свої роботи. Всі ці твори, так чи інакше, із феміністичною тематикою пов’язані. І ми все це будемо обговорювати не тільки між собою, а й і з ширшою аудиторією. Наше бажання, з одного боку, встановити якісь солідарні зв’язки між художницями з різних країн, а з іншого боку, дослідити процеси, що у наших країнах відбуваються. – Ось ви говорите, що розуміння фемінізму на умовному «Заході» та у Східній Європі відрізняється. Але ці країни – Грузія, Вірменія, Азербайджан, Росія – також, як мені здається, сильно відрізняються між собою. Наскільки, на вашу думку, можна говорити про єдиний контекст? – Я думаю, у чомусь, можливо, досі є подібність, бо радянська політика була нав’язливо «урівнювальна». З іншого боку, останні 30 років всі ці держави йшли своїми шляхами, і мені самій буде дуже цікаво поспілкуватися із художницями з інших країни. Мені здається, після розпаду СРСР багато зв’язків втратилися. Сьогоднішня Україна дуже уважно дивиться на Захід і не завжди особливо цікавиться, що саме відбувається у Грузії та Вірменії. Тобто є, звісно, політичні процеси, новини про які до нас доходять, але є й якісь естетичні позиції, є художниці, є якісь низові рухи, які також можуть розказати нам цікаві історії. – Ви сказали, що відправною точкою дискусії буде рух #MeToo. І раніше у коментарях ви казали, що Україна перебуває у тіні #MeToo. Що ви мали на увазі? – Бачите, це теж, як мені здається, специфіка українського сприйняття. Бо ми мали досвід із #яНеБоюсьСказати, і це був, насамперед, мережевий досвід, але що сталося у тих же США – у Голівуді почалися звільнення, почалися судові процеси, дискусії про нижчу оплату праці жінок-актрис. Тобто почалося щось більше, ніж флешмоб, більше, ніж мобілізація у соцмережах. Питання домагання на робочому місці перемістилося зі сфери маскульту до інших корпоративних галузей, великого бізнесу і так далі. До нас доходять новини про це, ми можемо про це дискутувати, розмірковувати, особливо у культурній сфері, але водночас структури, що існують в Україні та дозволяють продовжуватися нерівності між жінками та чоловіками у різних сферах – професійній та приватній, під сумнів не ставляться. І мені б хотілося, що ці протестні хвилі стали приводом поговорити про те, що відбувалося у нас. – За вашими відчуттями, наскільки процеси, що відбуваються у нас, вписуються у «західний контекст» чи навпаки – у нас є свій особливий український контекст? – У мистецькому середовищі в Україні, особливо серед молодшого покоління художників та художниць, феміністична позиція присутня, вона дискутується, навіть якщо їхні роботи будуть не на цю тему. Гендерна чутливість і чутливість до нерівності присутня, вона озвучується у дуже цікавий спосіб. Але загалом у наших митців не дуже велика інституційна підтримка. Це стосується не тільки фінансових можливостей створювати роботи, але й інституцій, які ці роботи можуть показувати і комунікувати із глядачами, із суспільством, із громадськістю на ці теми. В цьому плані, наприклад, в Німеччині феміністичні дискусії виходять за межі творів художніх, а переходять і на умови праці або виробництва цього культурного продукту: хто там очолює театри, яке ставлення до жінок-режисерок, або жінок на керівних посадах великих інституцій. Тобто там ще існує цей вимір. У нашій культурній сфері я спостерігаю дуже багато жінок. Але це пов’язано з тим, що коштів у цій сфері не так багато. Жінки тут є на різних посадах всіх щаблів: і що нижча позиція – то більше жінок, і то більше жінок, які готові працювати за невеликі гроші. І це, до речі, також і мій досвід як кураторки: коли я запрошувала якісь ініціативи до співпраці, запитувала, наприклад, про екскурсію або про музичну частину нашого проекту, то від усіх я чула, в принципі, готовність працювати безкоштовно і обережні запитання про те, чи можлива якась оплата їхньої праці. І мені здається, це волонтерство, ось ця готовність робити якісь суспільно корисні речі просто так, також в Україні має свій гендер – більше жінок готові долучатися до такої роботи. І звичайно, ми б хотіли звернути увагу на те, що така праця має бути гідно відзначена, а не сприйматися як належне. – А в Німеччині такого немає? – Там сфера культури більш складна, там дуже багато музеїв сучасного мистецтва, там театри ледь не в кожному містечку є, там дуже багато структур, які мистецтво підтримують. Там величезна сфера культури, але її не можна назвати індустрією, бо державна підтримка цього всього переважає. Феміністичне мистецтво у Німеччині має свою давню традицію. І там немає якихось божевільних антифеміністичних рухів, які приходять і зривають дискусії. Але я не підтримую думку, що у нас є країни-зразки або контексти-зразки, на які нам потрібно орієнтуватися у створенні чогось свого. Це все ілюзія – усі країни перебувають у власних контекстах. Звісно, у якихось із них – більше можливостей, у деяких – менше, але ми маємо будувати щось на власному досвіді. – Якщо говорити про тематику феміністичного мистецтва: про що зараз найважливіше говорити, на вашу думку? – Взагалі, фемінізм за останні десятиліття вийшов далеко за межі захисту прав жінок. Це теж пов’язано із, насамперед, західними процесами: так званий фемінізм «третьої хвилі» піднімав питання влади, ієрархій, нерівності загалом. Було поставлено під сумнів, що жінки завжди є пригнобленими. Тобто чи можна говорити про пригноблення дуже заможних жінок, які мають можливості не займатися доглядовою працею? Дискусія вже почалася навколо привілеїв і нерівності безвідносно до гендеру. Плюс – зараз із розвитком технологій та зануренням у соціальні мережі розвинулась дискусія про те, наскільки вони можуть покращити або погіршити становище певних пригноблених груп. Про це теж ми будемо говорити, про так званий «кібер-фемінізм», який також називають фемінізмом «четвертої хвилі». Але ми будемо говорити також і про те, що зараз є велика кількість політично активних жінок, які виступають проти фемінізму, хай як парадоксально це звучить, проти ЛГБТ, за так звані «традиційні цінності». Мені здається, це теж дуже важлива тема: таке явище існує у нас, але не тільки в нас, а й у Німеччині, наприклад, теж. І завдяки цій дискусії, я думаю, ми більше зрозуміємо, як ліберальна демократія, спрямована на захист прав усіх, може містити такі рухи і навіть їх певним чином посилювати, і от постає питання, як з цим працювати, як захистити певний демократичний простір, у якому суспільство може розвиватися. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2019-10-20","https://www.radiosvoboda.org/a/news-kuleba-genderna-rivnist/30226031.html","«Чоловіки мають зробити одну дуже просту річ» – Кулеба про гендерну рівність","Рівність можливостей людини незалежно від її статі, раси чи фізичного стану має бути визнана всім українським суспільством, переконаний віцепрем’єр-міністр із питань європейської та євроатлантичної інтеграції України Дмитро Кулеба. «Чоловіки мають зробити одну дуже просту річ – визнати у внутрішньому діалозі з самим собою, що жінка є рівною йому і заслуговує на ставлення як до рівної. Тоді, якщо це буде сформована позиція, то багато речей у світі почнуть сприйматися інакше. Я абсолютно переконаний, що чоловіки мають зробити цей крок не під тиском жінок, не під впливом якихось кампаній, а просто тому, що ми, чоловіки, маємо визнати рівність жінок з нами. Це все дуже просто», – сказав посол Кулеба в ефірі програми Радіо Свобода «Суботнє інтерв’ю». В оголошеному наприкінці 2018 року світовому рейтингу дотримання гендерної рівності, складеному Всесвітнім економічним форумом, Україна посідає 65-е місце зі 149 країн. Прогрес порівняно з попереднім рейтингом склав чотири позиції. Як мовиться в рейтингу, найкраща ситуація в країні у сфері освіти, найгірша – в політиці. Очолює цьогорічний рейтинг Ісландія. Після неї йдуть Норвегія, Швеція і Фінляндія. Попри те, що в першій десятці домінують скандинавські країни, до неї також входять латиноамериканська країна (Нікарагуа, 5-а), африканські держави (Руанда, 6-а, Намібія, 10-а), а також східноазійська країна – Філіппіни (8-е місце). Крім того, в першій десятці – Нова Зеландія (7-е місце) й Ірландія (9-е). Читайте також: Гендерна нерівність: п’ять порушень прав жінок в Україні Останні місця в рейтингу посідають Ірак, Пакистан і Ємен. Автори звіту оцінюють прогрес 149 країн у чотирьох напрямках: економічна участь і можливості, освіта, охорона здоров’я і рівноправність у політиці."
"2019-10-19","https://www.radiosvoboda.org/a/30223762.html","«Російський президент приїде до України і схилить голову перед монументом героям АТО» – віцепрем’єр Кулеба","Дмитро Кулеба вважає, що говорити все пропало – це «чисті емоції», що президент Зеленський намагається повернути території. На його думку, перемога – це деокупація і реінтеграція Донбасу, повернення Криму. Про шляхи до цього та багато іншого віцепрем’єр-міністр Дмитро Кулеба розповів в ексклюзивному інтерв’ю Радіо Свобода. Інна Кузнецова: Моє перше питання буде з жартом, оскільки ви – фахівець з протидії фейкам... Зараз артисти, деякі продюсери жартують, що скоро відбір на «Євробачення» проходитиме тільки через знання «формули Штайнмаєра». Це вже стало своєрідним мемом. Як зробити так, щоб це було не лише мемом, а й правдивими розповідями і справжньою комунікацією? – Боюся, що уявлення про «формулу Штайнмаєра» вже сформовані. Кожен надумав собі те, що хотів, додумав, переосмислив, докрутив це все. І одна доволі проста річ, яка там написана, перетворилася на цілу конспірологічну теорію. І я щодня теж, як і ви, бачу якісь спроби глибинно проаналізувати це все. Дуже багато треба інвестувати сил і ресурсів в те, щоб змінити ці вже усталені уявлення. Я думаю, що наразі ні сил, ні ресурсів, ні часу для цього немає. Тому зараз все, що потрібно владі, частиною якої я теж є, планомірно, дуже спокійно, не впадаючи в емоційні якісь оцінки, роз’яснювати зміст цієї формули і її місце в загальній картинці врегулювання. Тому що ключове – місце цього в загальній картинці. Бо зараз її інтерпретують, як кінець, як капітуляцію, «все пропало», «ми все програли». Це чисті емоції. – Як би ви це пояснили конкретній людині, комусь з родичів, наприклад. Давайте візьмемо вашу тещу. Розкажіть коротко тещі про «формулу Штайнмаєра», так щоб було зрозуміло. – Я, до речі, якраз це й робив в той день, коли з’явилася новина про те, що ця «формула» підписана. Я прийшов додому. Теща була вдома і перебувала у напівшоковому стані. І ми з нею про це говорили. Я хочу, щоб кожен громадянин України поставив собі запитання: от коли йдеться про Донбас, що ми хочемо? Ми хочемо реінтегрувати ці території, забезпечити їхню деокупацію, чи ми хочемо побудувати цю стіну, відрізати і забути ці території? І той, і той варіант буде надзвичайно важким емоційно, економічно, політично і історично. Тобто кожен громадянин, я вважаю, має усвідомити той простий факт, що ми в ситуації, коли немає простих рішень, коли не буде ідеального сценарію, коли все раз і... повернулося, як було. Суспільство повинне йти на певні компроміси, якщо ми готові боротися за цю територію. І так само на певні компроміси, якщо ми готові відмовитися від цього. Влада, президент Зеленський зараз намагаються повернути ці території. Кожен крок болісний для нас всіх. Але він неодноразово на цьому наголошував, і я запевняю, що ніхто не планує робити якісь поступки чи здавати територіальну цілісність України, чи можливість України розвиватися як європейській державі. No media source currently available – Але ж суспільство сприйняло це, як капітуляцію. І акції «Ні капітуляції» масові. І навіть вже європейські депутати говорять про те, що, мовляв, від цього виграє Росія, бо ці акції розколюють суспільство, створюють кризу в українському суспільстві. – Суспільство має право проявляти свою позицію до рішень, які ухвалює влада. Це абсолютне право будь-якої демократії. У нас зараз склалася дуже цікава історія, коли наші західні, європейські партнери масово підтримують зусилля президента щодо врегулювання цього конфлікту, а в суспільстві є активна пасіонарна частина, яка категорично не приймає ці зусилля. Це створює певний дисбаланс. Я у спілкуванні з нашими європейськими партнерами також завжди привертаю їхню увагу до того, що головне – це, щоб Україна не вибухнула зсередини. Бо ось у цьому є мета росіян – розігрувати такі комбінації, щоб Україна вибухнула не через зовнішню агресію, перед якою ми встояли, а вибухнула зсередини через всі ці внутрішні чвари і конфлікти. – Але поки так і виходить. І рейтинг президента почав падати на тлі цього всього. – Рейтинги президентів падають природнім шляхом в будь-якій демократії. Це неминучий наслідок демократичного врядування. – Але були очікування, що це буде трошки пізніше. – Президент звернувся напередодні Дня захисника України до українців. Я вважаю, що він там все дуже чітко сказав і про свою принципову позицію щодо захисту територіальної цілісності України, і закликав якраз до того, щоб ми уникали розбрату. Тобто президент повністю усвідомлює ті ризики, які стоять перед Україною і на зовнішній арені, і внутрішньо. І він закликає до порозуміння і до того, що кожен має право висловити свою думку і пройти ходою. Але ми не повинні давати підґрунтя для росіян перетворювати це все на внутрішній конфлікт. – Деякі політики і дипломати, зокрема експосол України у США Валерій Чалий в одному з інтерв’ю недавно сказав про те, що нова влада віддаляє Україну від ключової мети – перемоги. Спростуйте або... – Залежить від того, що має на увазі мій колишній колега під словом перемога. Бо це дуже красиво. Перемога – це такий маркер емоційний, у людей раз відразу: о, перемога – це ж добре, а влада нас від неї віддаляє. А що він має на увазі під словом «перемога»? Український прапор на Червоній площі, над Кремлем? – Ну, звичайно, мова не йде про український прапор на Червоній площі. А, очевидно, мова йде про досягнення миру, але ж іншою метою. – От хай мені пояснять, які є реальні шляхи досягнення миру у тій реальності, в якій ми існуємо? Я за те, що коли ми адресуємо якісь сигнали суспільству і пояснюємо людям, що відбувається, щоб ми були максимально точні у формулюваннях і не грали з емоціями людей. Люди і так емоційно виснажені, тому що нас постійно розхитують між цими «зрадами» і «перемогами». Я завжди раджу людям забути взагалі про цю зв’язку слів «зрада» – «перемога». Бо це розгойдування на гойдалці – то ти в суперпозитив, то ти в супернегатив. Ти втрачаєш здатність критично осмислювати ситуацію. Тому, якщо ми кажемо, що ми йдемо до перемоги, ми маємо пояснити, в чому сенс цієї перемоги, як ми її бачимо. Якщо ми кажемо, що влада віддаляє нас, країну, від перемоги, то скажіть, що перемога – це ось це, а влада віддаляє. – А в чому ви бачите сенс перемоги? – Перемога складається для мене з трьох елементів. Перший елемент – це деокупація і реінтеграція Донбасу ​на правах децентралізованої частини України. Тобто в нас в країні є дуже глибока децентралізація, вона продовжується, і наш уряд продовжує цю децентралізацію, і регіони, громади користуються багатьма вигодами і перевагами в рамках децентралізації. Другий крок перемоги – це, безумовно, деокупація і повернення Криму. Ми ніколи не повинні забувати про те, що російська агресія почалася не з Донбасу, вона почалася з Криму. І той, хто відмовиться від ідеї повернення Криму, вчинить справжню державну зраду. Не ту зраду, про яку говорять в ефірах, а ту, яка передбачена Кримінальним кодексом. І третій елемент перемоги – це коли (колись, я переконаний, цей момент настане) російський президент якийсь приїде до України і схилить голову перед монументом героям АТО чи ООС, як вона зараз називається. Це тоді вже відкриватиме шлях від офіційного миру до реального примирення між народами України і Росії. – Якщо говорити про останні заяви, то якраз були оприлюднені покрокові пункти виконання «формули Штайнмаєра» і Мінських угод Даркою Оліфер, яка є пресаташе Леоніда Кучми. Після того російська сторона почала висловлюватися, що Україна, мовляв, висуває нові вимоги. Це для них нібито стало несподіванкою. Як на це реагувати? – У тому, що відбувається, зараз взагалі немає жодних несподіванок з жодного боку. Всі ці питання «формули Штайнмаєра», покрокових умов, «червоних ліній» – все це вже 100 разів перемелено, переговорено і зафіксовано у найрізноманітніших форматах. – Тоді що це? – Це маневри. Дивіться, у нас дуже проста ситуація. Згадайте, як впевнено президент Макрон на початку вересня стверджував, що у вересні, у той же ж місяць, відбудеться зустріч «нормандської четвірки». Потім маневри затягнулися. І почали говорити, що от у жовтні точно зустрінемося, стовідсотково. Тепер маневри знову затягуються. І вже всі кажуть: у листопаді вже на 200%, що зустрінемося. Тобто це йде така дипломатична тяганина, гра різних учасників процесу, метою якої є, звісно, захист своїх національних інтересів в цій дипломатичній грі. – Але, з іншого боку, ці маневри можуть тривати досить довго і не призвести ні до чого. І декому може вже терпець урватися, як то кажуть. А от президент Зеленський говорить, що він налаштований до якогось часу триматися, а далі... стіна. – У президента є дуже чітка картина того, куди і як ми рухаємося. Зараз всі зусилля спрямовані на деокупацію і реінтеграцію Донбасу. І президент виконує ту обіцянку, які він дав українському народу на виборах, що він припинить війну. Водночас ми ж всі є реалістами і розуміємо, що тут мало одного бажання України припинити війну, тут потрібне ще й бажання Росії припинити війну. Тому схема дуже проста. З усіх тих зусиль, які зараз докладаються, є лише два можливих варіанти фіналу: або буде досягнута певна домовленість про деокупацію і реінтеграцію, або все залишиться, як є. Тоді, очевидно, це все буде поставлене на паузу у зв’язку з тим, що всі сторони, всі учасники процесу відчуватимуть втому від проваленої спроби, і вона потребуватиме переосмислення. І коли буде наступна спроба – вже буде важко сказати. – Але в стані оцієї паузи хтось почне говорити про те, що потрібно санкції знімати. – Про те, що потрібно знімати санкції, почали говорити рівно на наступний день після того, як ці санкції були запроваджені. Постійно бродить ця ідея в думках і в головах, і рука окремих наших європейських партнерів постійно тягнеться на засіданнях Європейської Ради, щоб порушити консенсус проти санкцій. Так, санкції ухвалені ЄС. Вони ухвалюються – їхня дія продовжується консенсусом. І в будь-який момент (і ми маємо бути свідомі цього) режим санкцій може бути підважений. – З іншого боку, багато політиків говорять про те, що санкції не можуть бути скасовані, поки анексований Крим. – Так, безумовно. Але тут є елемент санкцій, який є найбільш важливим для Росії. Це так звані секторальні санкції, тобто ті, які безпосередньо вводять обмеження на економічні та фінансові трансакції. Ці санкції були запроваджені після збиття Росією рейсу МН17. І от вони є ключовими. Інші санкції – персональні, заборона на в’їзд, заборона на рахунки для окремих осіб – це вже інша історія. З ними Росія більш-менш може жити. І якщо ми побачимо початок цього демонтажу санційного режиму, то почнеться він саме зі зняття секторальних санкцій, тобто тих, які найбільш болючі. Тоді сигнал буде такий, що санкції залишилися, ми просто частинку зняли санкцій, щоб заохотити Росію. Але по суті ось це і є головний індикатор – секторальні санкції. – Але, з іншого боку, якщо ви вже згадали про МН17, зараз почалися розмови про те, що треба розслідувати і участь України в цьому, що, мовляв, не було небо закрите, простір повітряний... – Голландська політика сумна. Я був там на референдумі у 2016 році, коли вони українську Угоду про асоціацію винесли на референдум. До речі, вони після того цей закон скасували, який дозволяє подібні референдуми. Я знаю, я консультувався з колегами, те, що зараз відбувається у Нідерландах, є внутрішньополітичною історією, але яка не ставить під сумнів ті висновки спільної слідчої групи, які вже були зроблені, щодо того, хто винен у збитті літака, як це відбулося. – Будемо сподіватися, звичайно, що не будуть звинувачувати в цьому Україну, оскільки Україна не збивала цього літака. – До цього не дійде. – Росіяни не хочуть взагалі починати розмову на тему Криму. Вони вважають, що це їхнє. І, мовляв, не чіпайте. Але якщо говорити про співпрацю з європейськими партнерами, то хто з європейських партнерів найбільше підтримує Україну в питаннях цілісності української території, в питаннях повернення Криму? – Я зараз був у складі делегації президента України до Латвії. І ми відвідували музей окупації Латвії. І там один зі стендів – це Декларація державного секретаря США про невизнання анексії Балтійських країн СРСР за результатами підписання Пакту Молотова-Ріббентропа. І дійсно декілька десятиліть зайняло очікування незалежності цих країн і деанексація. Але все ж таки це відбулося, тому що ця політика залишалася послідовною і незмінною. Я розумію, що, можливо, це буде болісно почути, але для мене не важливо, скільки років триватиме анексія Криму, я абсолютно переконаний, що Крим буде звільнений, складуться так історичні обставини, ми допомагатимемо тому, щоб вони так склалися, і Крим повернувся б до України. – Повертаючись з Латвії, ви цитували у себе в «Твітері» президента Зеленського, який сказав, коли у нього запитували про план А, Б чи Я), що у нього один план – ЄС. Як для віцепрем’єра з питань європейської та євроатлантичної інтеграції це для вас великий плюс, що президент так вважає – не треба боротися. Тобто «на одній хвилі», що називається. Наскільки часто вам доводиться спілкуватися з президентом? Які питання обговорюєте? – Питання мого безпосереднього мандату – європейської та євроатлантичної інтеграції. Зараз ми готуємо візит Північноатлантичної Ради НАТО до України. І президент братиме участь, прийматиме цю делегацію теж. У нас зараз дуже амбітний порядок денний. В принципі ті економічні реформи, які ініційовані президентом, які підтримані парламентом, урядом, абсолютна більшість з них євроінтеграційна. Тобто це ті закони, які давно треба було ухвалювати для того, щоб пришвидшити нашу європейську інтеграцію. Я абсолютно зосереджений на виконанні цього мандату. – «Зелений принтер» допомагає? – У мене немає в кабінеті «зеленого принтера». Я взагалі намагаюся не друкувати документи. І в цифровому вигляді все читати. – Я мала на увазі, наскільки парламент з тією швидкістю, з якою він ухвалює закони, допомагає в цьому? – Парламент ухвалив вже декілька законів, які роками лежали, і ніхто не був здатен ухвалити. Це, наприклад, закон про авторизованих економічних операторів, закон про концесії, закон про приєднання української митниці до міжнародної системи митного співробітництва. Це абсолютно конкретні євроінтеграційні закони, які дозволяють відкрити нам додатковий потенціал і ще ширше розкрити ці двері для торгівлі, для економічної інтеграції в ЄС. І ці закони лежали у парламенті. Тому що вони не могли бути ухвалені через наявність певних економічних інтересів різних гравців, які були проти руйнування їхніх монополій або руйнування... – Але ж гравці не зникли. – Гравці не зникли, але з’явилася політична воля ухвалювати ці закони і запроваджувати зрозумілі правила гри в сфері економіки і ведення бізнесу. Це для мене ключове. Тому що це найбільша підтримка для євроінтеграції. – До речі, останнім часом мені доводилося багато чути, що в деяких випадках тепер вже не натівські офіцери вчать українців, а українці вчать натівських офіцерів. І багато хто з українських офіцерів їздить проводити якісь лекції, заняття навіть і для американців. Чи буде такий досвід обговорюватися під час візиту керівництва НАТО? І що важливо робити далі? Бо цей досвід треба передавати, очевидно. – У нас загальний підхід у стосунках з ЄС і в стосунках з НАТО, полягає в тому, що не ми доводимо їм, чому ми їм потрібні, а ми виходимо з того, що ми потрібні один одному. І ви абсолютно праві, не лише ми щось беремо у НАТО, але і НАТО багато бере у нас. Ми провели дуже ретельний аналіз того, у чому саме полягає ця додана вартість і унікальна компетенція України, накопичена за останніх 5 років. Ми знайшли цю нішу. Ця ніша називається «військові аспекти гібридної війни». Коли цей термін «гібридна війна» з’явився у просторі, то всі почали його активно використовувати і зосередилися якраз на невійськових аспектах. Тобто там інформаційні операції, дезінформація, пропаганда і всі ці речі. Україна накопичила дуже серйозний і унікальний абсолютно досвід саме військових аспектів гібридної війни. І ми розвиватимемося у цьому напрямі, обмінюватимемося досвідом з нашими колегами для того, щоб сформувати цілісну концепцію протидії гібридним загрозам. У цьому наша додана вартість, яка надзвичайно цінується нашими партнерами в альянсі. – Був якийсь період часу, що Україна відставала за планом втілення натівських стандартів. Як зараз? – Немає жодної держави-члена НАТО, яка відповідає всім стандартам НАТО. Тому що стандарт – це така загальна фраза, а під нею може ховатися дуже багато різних нюансів. Зараз у нас суттєво пришвидшилася робота над впровадженням стандартів. Міністр оборони Андрій Загороднюк абсолютно розуміє і підтримує євроатлантичну інтеграцію. Тому я дуже оптимістично налаштований щодо цього. Я думаю, що ми будемо рухатися дуже динамічно. Питання не лише у стандартах як таких. Наступний рівень – це досягнення взаємосумісності між Збройними силами України та країн НАТО. Але головне, про що нагадують наші партнери з альянсу, що в НАТО вступає не армія, в НАТО вступає країна. Тому вся країна має змінюватися для того, щоб відповідати критеріям членства в альянсі. – Так. Але ПДЧ (План дій щодо членства в НАТО) може бути затверджений, а членства так ніколи може і не статися? – Так, це реальність, яку мають розуміти всі українці, що можна зробити все, а членом так і не стати. Це те, що зараз відбувається, наприклад, в ЄС, коли дуже багато років Брюссель обіцяв Західним Балканам, насамперед Албанії та Північній Македонії, що ці країни будуть членами ЄС. І тягнули їх, і допомагали їм реформуватися, підтягували, підтягували... А ось настав момент виконувати свої обіцянки і розпочинати переговори про вступ, а ЄС поставив все на паузу. – Скільки ця пауза може тривати? – Якщо зважати на сувору реальність ЄС, то це може тривати роками. – Але тоді, повертаючись до фрази, яку сказав у середу президент Зеленський, що «мій план – ЄС», цей план так само може бути нездійсненним? – Членство – це ж кінцева мета реалізації плану ЄС. А на шляху до членства є безмежна кількість кроків і реформ, які побудують Європу тут, в Україні, і зроблять Україну невід’ємною частиною великої Європи. І це наша мета. Єдине, що я завжди наголошую, що треба раз і назавжди, і рішуче відмовитися від концепції про те, що можна побудувати Європу в Україні, не інтегруючись в ЄС, тобто відмовитися від ідеї інтеграції, просто тут щось будувати. Це так не працює. Ми маємо йти шляхом європейської інтеграції, запроваджувати якісні стандарти життя для своїх громадян і робити українську економіку невід’ємною частиною саме європейської економіки. І в нас саме в цьому напрямі все і рухається. Проста цифра. На 8,5% зросла торгівля з ЄС за перші 8 місяців цього року у порівнянні з минулим роком. Це надзвичайно позитивна динаміка. І ми всі маємо туди рухатися економічно, політично і ціннісно. Тому що я завжди кажу: туди, куди приходить Європа, звідти йде «русский мир».​ – На 6-8 листопада запланований візит в Україну групи експертів міжнародного секретаріату НАТО з оцінки виконання Україною Річної національної програми. Як ви вважаєте, на скільки виконання цієї Річної національної програми буде оцінено? – Я думаю, що оцінка буде загалом позитивною. Звісно, це Річна національна програма, якою опікувався ще попередній уряд, займався її виконанням. Ми її вже підхопили на фінальній стадії. Але там непогана динаміка. І в нас постійно відбуваються якісь контакти з НАТО на різних рівнях. І в нас є не лише задача оцінити те, як ми виконали нинішню Річну національну програму, але і ухвалити, і запустити нову річну національну програму, яка, до речі, буде за змістом і форматом максимально наближена до ПДЧ. І це принципова позиція цього уряду. – І що там у змісті такого? Один ключовий момент. – Запровадження тих самих стандартів НАТО в секторі безпеки і оборони по всьому спектру. Але це дуже великий документ. Мені дуже не хотілося б зводити його до однієї тези. Зокрема, до речі, ми активно допомагатимемо українським військовим вивчати англійську мову. Тому що, якщо ти не володієш англійською мовою, то, звісно, співробітничати з колегами з альянсу буде фізично просто неможливо. – До речі, як це робитиметься? Я знаю, що є група офіцерів, яка навчається зараз у Латвії. – Так, зараз навчається група офіцерів. Але треба розгортати нам цю систему навчання також в Україні на базі наших навчальних закладів. Дещо вже було зроблено, але треба посилити ще суттєво цю складову. – Повертаючись до того моменту, як ви працювали у Страсбурзі. І ПАРЄ, в яку повернулася російська делегації, а українська делегація тепер не поїхала на останню сесію, як будуть справи продовжуватися? І як Україна чинитиме далі? – У Ризі на початку вересня відбулася одна зустріч, де був створений формат, який називається «Балтія плюс». Це група країн, три балтійські країни, плюс наразі Україна, Грузія, які виступили проти повернення російської делегації до ПАРЄ в тому вигляді, в якому це відбулося, і домовилися координувати свої кроки надалі. Це дуже перспективний формат, який може розширюватися. Він надсилає дуже чіткий сигнал усім тим, хто був переконаний, що вони можуть повернути Росію, а при цьому не буде ніяких наслідків, тому що ані Україна, ані інші країни не мають можливості якось на це відповісти. Маємо ми можливості. Ми здатні захищати свої інтереси, не прогинатися під тиском навіть наших партнерів, і співпрацювати зі справжніми друзями, з людьми, які захищають цінності Ради Європи від того, що відбулося. І от розвиток цього формату буде одним із пріоритетів України в Раді Європи. – Але, з іншого боку, на наступну сесію Україна їде? – Давайте збережемо інтригу. Це ж триває. Я вам скажу, що відсутність української делегації на жовтневій сесії справила настільки сильне враження на наших опонентів, що вони навіть перестали контролювати свої емоції і, як то кажуть, «спалилися», коли голова ПАРЄ пані Паск'є (Президентка Парламентської асамблеї Ради Європи Ліліан Морі Паск'є), зманіпулювала правилами асамблеї і позбавила стару українську делегацію прав, які мали бути чинними до кінця року. Це взагалі унікальний випадок! Тому що пані Паск'є всім два роки розказувала, що права делегацій не можуть бути обмежені. І розказувала вона це заради того, щоб будь-якою ціною, як в анекдоті, хоч «тушкою», хоч статуеткою, втягнути Росію в ПАРЄ. Але щойно Україна відповіла своїм кроком, то концепція докорінно змінилася – виявилося, що можна обмежувати, при чому абсолютно спекулятивно. – Але, з іншого боку, говорили про те, що, мовляв, Україна сама подала список нової делегації і таким чином ліквідувала повноваження. – Це неправда. Це неправда і маніпуляція. Там відбулася дуже проста річ. Є усталені правила комунікації з міжнародними організаціями. Для міжнародної організації інформацією про формування делегації є офіційне повідомлення, надіслане урядовим каналом або парламентським каналом, умовно кажучи, папірець з підписом, з чітким формулюванням. Як зманіпулювали конкретно в цьому випадку? Взяли новину з сайту Верховної Ради і сказали, що вони це сприймають, як офіційну комунікацію. На її підставі вже почали вживати кроки. Тобто була конкретна маніпуляція. Мені дуже сумно, що нинішнє керівництво ПАРЄ довело цю організацію до такого стану, коли за ПАРЄ стає соромно. Але це їхнє рішення. Це їхня жага помститися Україні за те, що Україна проявила свою чітку позицію. Тому всі, хто каже, що там щось Україна сама – це маніпуляція абсолютно чітка. – У вас в мандаті, як ви завжди говорили, є, окрім європейської та євроатлантичної інтеграції, питання гендеру. До речі, ви – фемініст? – Напевне. Я для себе внутрішньо – людина, яка рівненіст. Я за рівність. І фемінізм, як боротьба за рівність жінок і чоловіків, підпадає під моє бачення. Але насамперед для мене принципово важлива рівність можливостей людини незалежно від її статі, раси чи фізичного стану. – До речі, якраз у ці дні проходить форум «Her for she». Це друге таке зібрання. Ви там виступаєте. Що головне, чим можуть допомогти чоловіки жінкам у тому сенсі, аби вони таки дійсно відчували оцю рівність? І чи потрібна допомога, чи потрібне просто сприйняття? – Чоловіки мають зробити одну дуже просту річ – визнати у внутрішньому діалозі з самим собою, що жінка є рівною йому і заслуговує на ставлення як до рівної. Тоді, якщо це буде сформована позиція, то багато речей у світі почнуть сприйматися інакше. Я абсолютно переконаний, що чоловіки мають зробити цей крок не під тиском жінок, не під впливом якихось кампаній, а просто тому, що ми, чоловіки, маємо визнати рівність жінок з нами. Це все дуже просто. – Наскільки готові чоловіки до цього? – Важко йде цей процес. Але я вважаю, що у нас за останні роки є в Україні дуже позитивна динаміка цього. І отакі великі заходи, як ви згадали, дуже допомагають цьому. Тому, я вважаю, Україна за динамікою є одним з лідерів у світі у цій сфері, за динамікою саме змін. Звісно, є країни набагато більш гендерно розвинені, але якщо брати нашу реальність, з якої ми починали, і де ми зараз, то динаміка надзвичайно позитивна. – Ну, шведський пастор-жінка – це для України, очевидно, малоймовірно на сьогодні взагалі, але, з іншого боку, чоловіки не в столиці, а, можливо, у дальших селах вважають все-таки, що жінка має готувати їжу, робити все в хаті... – І на 8 березня отримувати привітання. – Так. І гвоздичку. Що для цього треба зробити, аби цього позбутися, щоб побутове насилля зникало? – Це питання років тієї планової роботи, яка вже ведеться. Не можна збавляти обертів. Але це займе роки. Тому що ми маємо справу з фундаментальними стереотипами, які закарбовані в нашій культурі, в нашій мові, в наших традиціях, у тому числі в нашій релігії. І коригування цих стереотипів – це надзвичайно копітка і повільна робота. Але вона робиться. І це головне. Тобто головне – що ми рухаємося у правильно напрямі. Я знаю всі страхи, пов’язані з гендером, про ЛГБТ. Йдеться про рівність чоловіка і жінки. От я закликаю всіх дивитися на це питання саме під цим кутом. Якщо ми сприймаємо рівність, то потім вузлики починають розв’язуватися самі собою. Я знаю, що в сфері освіти докладаються зусилля для цього гендерного вирівнювання, щоб діти змалечку вже розуміли світ, в якому вони живуть, через призму, через окуляри рівності, а не того, що тато постійно на роботі, а «мама миє раму». Для цього потрібно працювати надзвичайно серйозно зі школи, напевне, ще з садочка, а потім діти самі почнуть корувати поведінку у своїх сім’ях. Це як зі сміттям, коли дітям в школі (я знаю декілька випадків) розказують про те, що треба сортувати сміття, а вони приходять додому і починають два відра використовувати для сміття та пояснювати батькам, чому це важливо. Тобто це такий процес взаємного збагачення. – У вас так вдома немає? – Ми ж 3 роки прожили у Франції. Ми звикли сортувати сміття. Хоча я так підозрюю, що з баків все одно все сміття потрапляє в одне і те ж місце. Але для підтримання цієї звички, ми сортуємо вдома сміття, просто, щоб не втрачати навичку. – Ну, можна возити. Є вже спеціальні організації, які приймають сортоване сміття. – Я ще так не просунувся, щоб возити сміття до спеціальних організацій. – Лайфхак для вас. – Так. – Питання, яке ви порушували під час свого брифінгу, стосується подвійного громадянства. Мова йшла про те, що дуже багато зараз українців проживає закордоном. Лише в США мало не 2 мільйони. І час, мовляв, дозволити подвійне громадянство. Не всі сприйняли це схвально. Люди кажуть про те, що це, мовляв, для того, аби можна було іноземцям продавати землю. Тобто живе людина в США, має ще й українське громадянство і купує землю. Нібито українець, а нібито іноземець. – Звісно, можна нанизувати дуже багато різних конспірологічних теорій і міфів на будь-яке питання, особливо коли йдеться про землю. Ми можемо не запроваджувати ринок землі, залишитися архаїчною країною 19 століття. Будь ласка, якщо це робить людей щасливими. Але проблема в тому, що відсутність цивілізованого (!) ринку землі стримує економічний розвиток країни і підіграє тим, хто має достатньо грошей для оренди землі за безцінь у її власників. Власне, той лобізм проти земельної реформи, який ми бачимо, значною мірою захищає інтереси саме багатих учасників агроринку. А земельна реформа, запропонована, створить клас середніх і маленьких власників землі, які зможуть торгувати цією землею, заробляти на ній гроші. Великі монополісти проти цього. Тому й розкручують ці всі страхи і міфи про те, що ви все втратите. Гаразд, якщо українське суспільство хоче перебувати в архаїчному стані – це право суспільства робити такий вибір. Але що стосується подвійного громадянства, то тут історія теж дуже проста. Давайте подивимося суворій правді в очі. Мільйони українців виїхали. Мільйони! – Це правда. – Ми втратили дуже багато людей. У нас зараз дуже простий вибір: або ми створюємо інструменти, яким чином допомагаємо цим людям залишатися українцями, маючи громадянство інших країн, принаймні бачити їх, як адвокатів своїх і репрезентантів своєї культури у цих країнах, або ми їм кажемо, що до побачення, ви нам не потрібні, поїхали і живіть там, як хочете. У нас, по суті, зараз ось ця модель реалізується. Я не розумію чому, звідки у нас береться ось це шалене бажання відкидати власних людей і відштовхувати їх від себе. – Але тут палиця на два кінці, що називається. Тому що зараз якась кількість людей отримала громадянство Угорщини, Румунії. З іншого боку, в ОРДЛО люди отримують громадянство Російської Федерації. Очевидно, що якраз ті, які отримують громадянство Російської Федерації, мають і українського паспорта. І це питання більш політичне. – Я завжди наголошував, коментуючи питання подвійного громадянства, що подвійне громадянство не повинне за жодних обставин застосовуватися до країни-агресора. Це має бути виняток , на який ми маємо повне право. Ми можемо запровадити ще багато фільтрів різноманітних, які будуть стримувати набуття подвійного громадянства. Але ви ж самі кажете: ми знаємо, що у нас тисячі людей володіють угорськими паспортами. Ми знаємо, що тисячі людей володіють румунськими. Ми знаємо, що у нас є тисячі українців у Франції, які вже володіють французькими паспортами і при цьому є реальними патріотами України, переказують гроші на АТО, волонтерять, беруть участь в українських акціях. Ми навіть знаємо страшну правду про те, що (не знаю, як у цьому складі Верховної Ради) в минулому скликанні було багато народних депутатів, у яких було по 2-3 паспорти. Тобто чому ми самі собі брешемо? Чому ми хочемо продовжити жити в цій брехні? Давайте створимо нормальні, цивілізовані, легальні механізми, коли і інтерес України буде захищений, і інтерес людини буде захищений, яка має два паспорти. Всі ці питання вже врегульовані в усьому світі. Є супердосвід. Можна створити нормальні механізми. Але у нас є вибір. Або ми продовжуємо собі брехати і втрачати людей, або ми створюємо ефективні механізми утримування цих людей, якщо не в Україні, то, принаймні, в орбіті українського законодавства, культурного простору. – Ви ж розумієте, повертаючись до того, з чого ми починали, створюється якась правда, напівправда. І це буде обростати тим, що, мовляв, для багатих знову зробили, олігархам можна мати не лише два громадянства, а й три, як має один з олігархів. І це все буде... Або комунікації, або міфи. – Я хочу, щоб українці навчилися робити дуже страшну і неприємну річ – чути правду. Це стосується і «формули Штайнмаєра», і врегулювання на Донбасі, з чого ми з вами починали. Це стосується питання подвійного громадянства. Давайте навчимося ухвалювати раціональні рішення. Не стереотипні, не емоційні рішення, що ні, ніколи такого не буде. Давайте зважувати, бачити свій інтерес, свою вигоду і ухвалювати рішення, які вигідні Україні. Це дуже просто зробити, щойно ти почнеш бачити правду, а не жити за рожевими окулярами і мріяти про те, що завтра там штурмово-десантна бригада звільнить Донецьк і все буде чудово, вийде на кордон, або що відтік людей може продовжуватися і от: хочете їхати, то їдьте, а ми самі тут впораємося. Ніхто так не працює. Ніхто у світі не живе такими речами. Була керівником Київського бюро Радіо Свобода впродовж останніх 14 років життя (30.03.1963 – 16.09.2023). Закінчила факультет журналістики Київського Національного університету імені Тараса Шевченка. Працювала кореспондентом, політичним оглядачем Національного радіо, головним редактором Радіо Ера FM."
"2019-10-15","https://www.radiosvoboda.org/a/yak-rozslidujutsia-homofobni-napady-v-ukraini/30218028.html","«Потім він писав, що я маю покаятися»: як розслідуються гомофобні напади в Україні","Влітку і восени цього року відбулося кілька гомофобних атак, які отримали широкий розголос. Серед постраждалих – ветерани війни на Донбасі, медійники, випадкові перехожі. Єдиним способом врахувати мотив ненависті у таких нападах є відкриття провадження за статтею «порушення рівноправності громадян», зазначають правозахисники, але виокремити серед них потім злочини через нетерпимість саме до ЛГБТ неможливо. Окремої статистики держава не веде, тож складно говорити навіть про обсяг проблеми. Як розслідують такі напади, Радіо Свобода вирішило з’ясувати на прикладі кількох конкретних інцидентів. Наприкінці вересня група невідомих напала на ветерана бойових дій на Донбасі Василя Давиденка біля під’їзду його будинку. Той каже: виглядало так, ніби вони чекали на нього спеціально. Пов’язує напад зі своїм відносно нещодавнім камінг-аутом. Ні до лікарні, ні до поліції Давиденко спершу не звертався, але пізніше стало відомо, що за фактом нападу відкрили кримінальне провадження. No media source currently available 29 серпня у Києві під час заходів ушанування пам’яті загиблих під Іловайськом напали на іншого ветерана, ЛГБТ-активіста Віктора Пилипенка. «Я стояв і розмовляв з побратимом на візку, чоловіком, якому надавав першу невідкладну допомогу і якого допомагав евакуювати, та його дружиною. Також поруч був батько загиблого і ще один доброволець. Ми говорили, коли я відчув удар по голові ззаду», – розповів він Радіо Свобода. За словами Пилипенка, він знає нападника: це теж колишній доброволець із позивним «Катана». «Я не відбивався, лише намагався стримати його руки, щоб він припинив махати кулаками і кричав йому, щоб він схаменувся – на нас дивились тоді усі, хто був на заході. Між нами стала Світлана, дружина побратима «Альпініста» (того, що на візку), «Катану» відтягли. Коли я виходив із заходу, він вдруге на мене напав ззаду. Його знову відтягли», – розповідає активіст. Каже: написав заяву у поліцію, вказавши, що йдеться про злочин на ґрунті гомофобії. «У поліції провели слідчий експеримент із понятими, записали покази свідків по телефону. Гомофоб, який на мене напав, у соцмережах почав писати мені, що, мовляв, я маю «покаятися» через те, що я одягнув свою футболку із соколом батальйону на «Марш рівності» влітку. Я долучив цей скрін до справи. Наразі чекаю на подальші дії слідчих», – зазначає Віктор Пилипенко. На інцидент відреагували міжнародні організації, зокрема Моніторингова місія ООН з прав людини, закликавши поліцію «провести ефективне розслідування та припинити безкарність за злочини на ґрунті сексуальної орієнтації та ґендерної ідентичності». Харківська справа 15 вересня після завершення ходи ЛГБТ-форуму «ХарківПрайд» група радикалів, які протестували проти її проведення, напали на хлопця – у розташованому неподалік від маршруту акції – парку Шевченка. Ця історія потрапила у медіа, зокрема, і через те, що за підлітка вступився фотограф інформагентства Reuters Гліб Гаранич і допоміг йому безпечно вийти з парку. Як повідомили Радіо Свобода у поліції Харківщини, постраждалий наступного дня прийшов у відділок разом із матір’ю (бо він неповнолітній) і написав заяву про злочин. Провадження почали тільки за статтею «хуліганство, вчинене групою осіб». Зараз триває досудове розслідування, але особи нападників наразі ще не встановили (хоча у публічному доступі є багато фото і відео інциденту, де не всі учасники закривають обличчя). Відтак, станом на 7 жовтня підозру нікому не вручали. Напад на Трухановому острові у Києві Пранкер, відомий своїми витівками, зокрема, коли намагався поцілувати американського актора Вілла Сміта або оголив під час виступу сідниці співачки Джамали на Євробаченні, Віталій Седюк став жертвою нападу, як він стверджує, через свою сексуальну орієнтацію. Як розповів Радіо Свобода Седюк, у середині серпня цього року він разом зі своїми друзями відпочивав на пляжі на Трухановому острові в Києві. Аж раптом на компанію накинувся кремезний чоловік. Нападник розмахував палицею, схожою на поліцейський кийок, і викрикував образи, які складалися переважно з нецензурної лексики. За словами Седюка, зміст вигуків нападника однозначно свідчив, що причиною агресії стало не що інше як гомофобія. Чоловік кричав, що представники ЛГБТ не повинні збиратися на пляжах, що міська влада має це заборонити, щоправда, вживав він не абревіатуру «ЛГБТ», а його нецензурний замінник. «Я і мої друзі не є бійцями. Нам не так просто дати відсіч нападнику, тим більше, такому кремезному і агресивному», – зауважує Віталій Седюк. Тому компанії довелося рятуватися втечею. Але Віталій встиг зняти нападника на камеру смартфона. Крім того, вже з відстані він міг побачити, як нападник перемкнув свою увагу на іншу компанію. Віталій Седюк вирішив звернутися із заявою про напад до поліції за місцем проживання у Борисполі. Там порекомендували звертатися до відділку за місцем події – Шевченківському. Там заявили, що Гідропарк – це територія Дніпровського відділку. У цьому відділку заяву начебто прийняли. При цьому постраждалий із принципових міркувань зазначив у заяві, що причиною нападу була гомофобія. Але коли наступного дня Віталій спробував дізнатися про долю документу, чи вже порушено провадження, виявилося, що про це ніхто не знає, що «папірець» десь загубився. Відтак заяву треба було подавати вдруге. Зрештою, за 5 днів після нападу це нарешті вдалося зробити. Ще за добу постраждалий знову спробував дізнатися, чи порушено провадження, але в поліції йому змогли повідомити лише реєстраційний номер заяви. Тоді Віталій Сердюк звернувся до Радіо Свобода. Редакція направила запит до Головного управління Національної поліції Києва. Згодом надійшла відповідь, яка підтвердила, що заяву зареєстровано. «Працівникам відділу дільничних офіцерів поліції вказаного управління проводиться перевірка», – йдеться у листі від правоохоронців. Радіо Свобода у своєму запиті цікавилося і тим, як впливає на хід розслідування, що постраждалий вважає мотивом нападника ненависть через сексуальну орієнтацію. На що в управління поліції Києві відповіло: «Ведення статистичних звітів щодо вчинення кримінальних правопорушень із гомофобних мотивів не ведеться». Нині, більше ніж через місяць після нападу і реєстрації поліцією відповідної заяви, постраждалому Віталієві Седюку нічого не відомо про просування у розслідуванні, чи у «перевірці», як вказано у відповіді ГУНП Києва, попри те, що він звертався до райвідділку і намагався про це дізнатися. Каже: за увесь цей час із ним не проводили жодних слідчих дій. Але найбільш показовим у всій цій ситуації Віталієві Седюку здається те, що поліція так і не виявила жодної цікавості до відзнятого під час нападу відео, на якому добре видно нападника, що мало би допомогти встановити його особу, і яке, на думку постраждалого, однозначно свідчить про мотиви атаки. Напад на мітинг феміністок в Ужгороді Активістка із Закарпаття Віталіна Коваль, тим часом, вже майже два роки намагається через суд притягнути до відповідальності нападників на неї та інших учасниць феміністичного мітингу. 8 березня 2018 в Ужгороді відбувалася акція проти дискримінації жінок та домашнього насильства – такі заходи організовувалися одночасно у різних містах, а у Києві того року жіночий марш зібрав кілька сотень учасниць та учасників. Ужгородська акція, однак, тривала менше години: мітингувальниць облили червоною фарбою, зіпсувавши одяг, а кільком із них довелося надавати медичну допомогу через хімічний опік очей. Поліція на місці затримала і доставила до відділку шістьох нападників – чотирьох дівчат і двох хлопців – і зібрала листівки, які вони розкидали, розповідає адвокатка Віталіни Коваль, старша партнерка Адвокатського об’єднання «Прове» Оксана Гузь. За її словами, провадження порушили за трьома статтями Кримінального кодексу: хуліганство, перешкоджання діяльності громадській організації та порушення рівноправності громадян (ст.161 Кримінального кодексу, яка, зокрема, вказує, що злочин скоєний на ґрунті ненависті – ред.). «Розслідування тривало понад півроку, якісь експертизи проводились, і у вересні 2018 року потерпілим стало відомо, що справу готові передати до суду. І на цій стадії вони дізналися також, що слідчий перекваліфікував правопорушення, і замість трьох статей залишив одну – «легкі тілесні ушкодження». Із шести осіб допитано було лише двох, і ці двоє були передані до суду», – каже юристка. Як зазначає Оксана Гузь, тоді потерпілі подали скарги слідчому-судді, щоб скасувати постанови про закриття провадження за трьома статтями, і ці клопотання задовольнили. «Але зараз у нас виникла така ситуація, коли справа «розколота» на дві частини. У суді перебуває на розгляді справа про легкі тілесні ушкодження щодо двох дівчат, які на момент вчинення нападу були неповнолітніми, і тому це закриті засідання. А з іншого боку, друга частина справи перебуває у поліції на стадії досудового розгляду, де зараз кваліфікація – перешкоджання діяльності громадських організацій та порушення рівноправності громадян», – зауважує адвокатка. Слідство триває. За словами Гузь, зараз у Києві відбувається лінгвістична експертиза вилучених на місці нападу листівок, щоб з’ясувати, чи були у їхньому тексті толерування ненависті та заклики до дій. Чому так складно покарати нападників Злочинами на ґрунті ненависті вважаються такі, що вчиняються через нетерпимість до певних суспільних груп за якоюсь із ознак, яка у нападників асоціюється із цією групою – етнічною або релігійною належністю постраждалого, мовою, сексуальною орієнтацією або гендерною ідентичністю. Як пояснюють у проміжному звіті за 2019 рік представники ЛГБТ-організації «Наш світ», єдиним способом врахувати мотив ненависті під час призначення покарання нападнику є відкриття провадження за 161 статтею Кримінального кодексу – «порушення рівноправності громадян», але в суді це не завжди спрацьовує належним чином. «Наявне кримінальне законодавство є абсолютно непристосованим для правильної кваліфікації злочинів ненависті за будь-якими ознаками, крім «раси», національної чи етнічної належності або релігійних переконань. Цей недолік мав бути виправлений шляхом ухвалення відповідних поправок до Кримінального кодексу (захід 3 пункту 105 Плану дій у сфері прав людини), але МВС вже на три роки запізнюється з виконанням цього положення Плану дій. Хоч відповідний законопроект і був розроблений Головним слідчим управлінням Національної поліції України, він досі не винесений на розгляд Кабінету міністрів», – мовиться у звіті. Розслідування у таких справах заходить у глухий кут і через розпливчаті формулювання у законодавстві, що ускладнює кваліфікацію злочину, і через «людський фактор», вважає юристка Оксана Гузь. «Потерпілий може подати заяву, але їх не вносять до реєстру, а якщо вносять до реєстру, то закривають майдж одразу, зазначаючи, що досудове розслідування проведено, не встановлено обставин злочину. При цьому на все досудове розслідування можуть відвести три дні, наприклад. У мене були випадки, коли заяви реєструються, докази подаються, а справа закривається навіть без опитування особи, що подавала заяву, без надання їй статусу потерпілого, без вчинення жодних дій», – зауважує вона. За даними Генеральної прокуратури, зі 146 проваджень, зареєстрованих цього року за статтею «порушення рівноправності громадян», 47 вже було закрито. Зі 145 зареєстрованих у 2018-му проваджень за цією статтею закрили 46, судовий розгляд відбувся тільки у чотирьох, а щодо решти тривають розслідування. Державна судова адміністрація у відповідь на запит Радіо Свобода повідомила, що із чотирьох згаданих справ за статтею «порушення рівноправності» громадян, вироки є у двох, а ще дві справи закрили. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM». У журналістиці з 1995 року. Працював регіональним кореспондентом BBC-Україна. З 2008 року – парламентський кореспондент радіо Ера-FM. З 2010 року – на Радіо Свобода (кореспондент, редактор та ведучий програм). Основна тематика: політичні події та аналіз."
"2019-10-03","https://www.radiosvoboda.org/a/ukrainian-music-september/30197270.html","Реп про рівність, колискова про війну: 10 українських треків вересня","Від маніфестів рівності до колискових для ворогів – Радіо Свобода зібрало десять українських треків, які привернули увагу в вересні. Alina Pash разом з репером Андрієм Шалімовим (Freel) випустили трек «Не пили» проти гендерних стереотипів. «Почитати реп про рівність жінок і чоловіків – done!» – коментує Alina Pash. Сама пісня вийшла для соціального проєкту «Почути одне одного» – просвітницької кампанії, яка має на меті розкрити переваги рівності між жінками та чоловіками. Композиція зібрала на ютубі майже 950 тисяч переглядів. Електронний дует з Тернополя Tvorchi випустив іронічний сингл «Не танцюю». У пісні виконавці висміюють людей, які не вміють отримати задоволення від життя. «Ви знаєте, я не танцюю, я просто збоку стою в темноті. Я кожень день дуже важко працюю», – співає герой треку. Кліп на цю легку композицію зібрав на ютубі більше півмільйона переглядів. Рок-гурт з Києва «Циферблат» у вересні опублікував трек «Вночі», кліп на який зміг зібрати понад 120 тисяч переглядів на ютубі. На цей кліп музиканти шукали натхнення в атмосфері 1980-х років. «За сюжетом головний герой шукає скарб, а знаходячи скриньку, натикається на монстрів й потрапляє у купу пригод», – розповідають автори. Виконавиця Laura Marti випустила поп-джазовий сингл «Сяй», який повинен стати «провісником» майбутнього альбому. «Ця пісня – ніби діалог з самим собою. Спостереження, питання, висновки, пошуки», – каже про композицію сама співачка. Сонячний кліп на пісню зібрав понад 220 тисяч переглядів. Співачка та учасниця воєнних дій на Донбасі Анастасія Шевченко («Стасік») презентувала трек «Колискова для ворога». Композиція, яка апелює до російської агресії, зібрала понад півмільйона переглядів на ютубі. «Десь у глибині душі я відчуваю жалість до ворогів. Коли бачиш, як люди приходять помирати в чужу країну – розумієш, як погано їм жити в своїй. Їм легше вічно спати в чужій землі, ніж виживати на своїй землі. Тому сьогодні я співаю колискову для ворога», – розповіла про пісню співачка. Харківський гурт «Курган & Агрегат» разом із Дарією Астаф’євою випустили романтичний хіт Gabeli. «Ми попробуєм зробить вашу осінь красівой і романтичной», – зазначають виконавці. Це вже друга спільна композиція гурту з моделлю та співачкою Астаф’євою. Понад 200 тисяч переглядів на ютубі зібрала нова «меметична» робота. Івано-франківський репер «Лірик» у вересні випустив трек «Знайdo», який присвячений безробіттю. Виконавець зазначає, що навіть з кількома дипломами та досвідом у кількох професіях люди продовжують шукати додаткові способи заробітку. «Економісти, які випікають торти на замовлення. Геодезисти, які таксують. Інженери, які пишуть дипломні та курсові. Щоденний мікс салат зі спроб, невдач, починань і постійного браку коштів», – розповідає виконавець. Гурт «Жадан і Собаки» випустив уже п’ятий студійний альбом під назвою «Мадонна». До альбому увійшло десять треків. «Мадонна» стала для групи справжнім проривом і є на сьогодні, безумовно, найкращим альбомом «Жадана І Собак». «Мадонна» поєднує у собі фірмовий «собачий» драйв із новим, більш якісним та фірмовим, звучанням», – зазначають музиканти. O.Torvald разом з вокалісткою гурту YUKO Юлією Юріною випустили трек «Роздягни мене» з яскравим провокаційним кліпом. Вперше цю композицію було презентовано на фестивалі Atlas Weekend у липні. Сам трек, який не схожий ні на творчість O.Torvald, ні на YUKO, зібрав 80 тисяч переглядів на ютубі. Співачка MamaRika випустила пісню «Я полум’я», якою вона хоче «пролонгувати літо». «Не хочеться холоду, не хочеться діставати з шаф теплий одяг, а продовжувати пірнати в «оксамитовий сезон». Маю надію, що послухавши цю пісню, літній вайб вас ще довго не залишить, як і мене», – коментує співачка. Цей літній трек зібрав понад півмільйона переглядів на ютубі."
"2019-09-30","https://www.radiosvoboda.org/a/news-zelenskyi-ukaz-tsili-2030/30191731.html","Зеленський підписав указ про цілі сталого розвитку України до 2030 року","Президент України Володимир Зеленський підписав указ про дотримання 17 цілей сталого розвитку України на період до 2030 року. Як йдеться в тексті документа, його мета – «забезпечення національних інтересів України щодо сталого розвитку економіки, громадянського суспільства і держави для досягнення зростання рівня та якості життя населення, додержання конституційних прав і свобод людини». Зокрема, Зеленський указом постановляє забезпечити до 2030 року дотримання таких цілей як подолання бідності, голоду, забезпечення здорового способу життя, екологічної стійкості, якісної освіти, гендерної рівності, доступу до водних ресурсів, джерел енергії, зайнятості, сприяння інноваціям, скорочення нерівності, переходу до раціональних моделей споживання, вжиття заходів щодо боротьби зі зміною клімату тощо. Зеленський доручив уряду у двомісячний термін проаналізувати цілі разом із вченими, експертами, громадськістю і «в разі потреби вжити заходів щодо їх удосконалення». Указ набирає чинності з дня його опублікування. 15 вересня 2017 року уряд представив національну доповідь «Цілі сталого розвитку: Україна», де були результати адаптації 17 глобальних цілей з урахуванням специфіки національного розвитку. Перелік цілей сталого розвитку був офіційно затверджений на засіданнях Генсамблеї ООН наприкінці вересня 2015 року."
"2019-09-23","https://www.radiosvoboda.org/a/kraatyvnyy-khaos-sho-tak-i-ne-tak-z-gendernoju-politykoju-v-ukraini/30179504.html","«Креативний хаос»: що так і не так з гендерною політикою в Україні","Київ – Гендерна політика в Україні останніми роками велася досить активно, але непослідовно, вважають у «​Лабораторії законодавчих ініціатив»​. 23 вересня організація презентувала у Києві дослідження розподілу повноважень у цій галузі, яке зараз відкрите для громадського обговорення на сайті організації. Радіо Свобода зібрало для вас основні висновки аналітиків та перші реакції. Основним органом виконавчої влади в Україні, який має реалізувати державну політику з гендерних питань, є Міністерство соціальної політики, але там немає відповідного підрозділу, що відповідав би за це, говорить дослідник «Лабораторії законодавчих ініціатив» Андрій Вишневський. «Частина функцій є у генеральному директораті соціальних послуг, серед інших відділів є відділ гендерної політики, де на сьогодні немає керівника, а попередній розподіл обов’язків між заступниками міністра був таким, що розподіляв гендерні питання між двома заступниками», – каже він. Окрім того, за словами аналітика, дослідження виявило певні проблеми на рівні секретаріату Кабінету міністрів України. «На даний момент є 5 структур, до повноважень яких належать різні аспекти, пов’язані із забезпеченням гендерної рівності: це і департамент соціальної та гуманітарної політики, це патронатна служба віцепрем’єр-міністра, це урядовий офіс координації європейської та євроатлантичної інтеграції, Урядова уповноважена з питань гендерної політики та її апарат», – зауважує Вишневський. Серед рекомендацій, наданих «Лабораторією законодавчих ініціатив», –зробити Урядового уповноваженого з гендерних питань заступником міністра або покласти ці функції на віцепрем’єра, міністрів соціальної політики або кабінету міністрів, а також утворити орган, який би стежив за притягненням до адміністративної відповідальності за порушення законодавства щодо протидії дискримінації. Що кажуть в уряді і парламенті У гендерній політиці ситуація така ж, як і загалом у країні – «креативний хаос», каже новий віцепрем’єр-міністр з питань європейської та євроатлантичної інтеграції Дмитро Кулеба. «Я за три чи чотири тижні на новій роботі зіткнувся з несерйозним ставленням до гендерної проблематики. І з цим потрібно працювати. Я закликаю громадськість взяти максимально активну участь в обговоренні цього документа (дослідження «Лабораторії законодавчих ініціатив – ред.), щоб ми дійшли до якоїсь більш-менш згоди. Я ставлюся до гендерної проблематики серйозно, я в цю штуку вірю, але я одразу можу сказати, що якщо ми сумістимо віцепрем’єра і урядового уповноваженого, то ця штука не полетить», – зазначає він. За словами Кулеби, він вже обговорював із нинішньою Урядовою уповноваженою з гендерних питань Катериною Левченко ідею щодо розробки спільного з депутатами плану законодавчої роботи. Сама Левченко каже, що з текстом дослідження ще не встигла ознайомитись, і готова брати участь в обговореннях після того, як побачить текст, який, за її словами, до презентації не оприлюднювали. Водночас, за словами уповноваженої, почата сьогодні дискусія покликана дійсно допомогти виявити ті речі, що потребують посилення. Для міжфракційної депутатської групи «Рівні можливості» у минулому скликанні було важливо, аби принципи гендерної рівності запроваджувалися крок за кроком, каже віцеспікерка Верховної Ради, депутатка від «Батьківщини» Олена Кондратюк. «Ми повинні вивчити добре цей звіт, нам є про що подискутувати далі. Головне – не поспішати, тому що зараз у нас модно поспішати, дуже швидко, у режимі такому нон-стоп діяти, але тут насправді зважена позиція дуже важлива для нас усіх», – каже вона. Як зазначили в «Лабораторії законодавчих ініціатив», презентоване дослідження буде ще близько двох тижнів на громадському обговоренні, аби зібрати всі зауваження та пропозиції від експертів, а потім текст буде передано українському представництву «ООН Жінки», яке замовило такий аналіз на прохання попередньої віцепрем’єрки з європейської та євроатлантичної інтеграції Іванни Климпуш-Кинцадзе. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2019-09-21","https://www.radiosvoboda.org/a/30175462.html","​Міністр оборони про розведення військ, реформи в ЗСУ та знайомство із Зеленським і Коломойським","Він займається розробкою плану оборони країни і вважає символічним, що візерунок на старому паркеті його кабінету має емблему НАТО. Він каже, що армія в перспективі має стати контрактною, а військовослужбовець розуміти, яке у нього майбутнє, як це майбутнє буде захищене і забезпечене. Як міністр оборони України планує цього досягти Андрій Загороднюк розповів у своєму першому на посаді міністра ексклюзивному інтерв’ю Радіо Свобода. Інна Кузнецова: Багато журналістів, починаючи з того часу, як почали говорити про ваше можливе призначення, пишуть про те, що ви пов’язані з Ігорем Коломойським через вашого батька. Як ви насправді прийшли в Міноборони? Як познайомилися з президентом Зеленським? – З президентом Зеленським мене познайомив Давид Арахамія. Він підбирав різні кандидатури на різні посади. Не підбирав, а рекомендував. І він запропонував зустрітися. Тоді це ще був, наскільки я знаю, великий список. Там інтерв’ювали десь 30 осіб, може, навіть більше. І він запропонував зустрітися. Коли я зустрівся перший раз, я сказав, що я не знаю, чи він зупиниться у своєму виборі на мені, але я хотів би просто розказати, яким чином я бачу розвиток ЗСУ. Тому що у нас було багато напрацювань, коли ми працювали з командою офісу реформ. І я просто розказував йому, яким чином я бачу розвиток ЗСУ, Міноборони і взагалі концепцію, так би мовити, стратегію оборони держави. – У президента ще ніби була ідея міністром оборони жінку бачити. – У нас гендерна рівність. Звичайно, якщо б вони вибрали жінку, то це добре було б. Але я розумію, у нього була якась стратегія вибору кандидатів на ключові посади і якимось чином вони зупинилися на мені. Коли я наступний раз зустрівся, то це вже була більш предметна дискусія, тому що вони якось вирішили, що бачать мене на цій посаді. – А все ж таки з Коломойським що? – Я ніколи не бачив цієї людини. Ніколи з ним не спілкувався. Ані вживу, ані телефоном, ані ще якимось іншим способом. Тому це просто вигадки. Єдине, що вони базуються на тому, що мій батько працює в «Укрнафті». Це правда, він дійсно працює в «Укрнафті», у спостережній раді. Він – геолог, голова Спілки геологів України вже років 15 чи 20. Його запрошували радником у різні структури колись. Він один із найвідоміших геологів в Україні. Оскільки «Укрнафта» є нафтогазовою структурою, то його запросили. Але це не пов’язано з призначенням ніяким чином. – Стосовно вашої біографії, то дехто з волонтерів почав писати про те, що ви не служили в армії, як ви можете бути міністром оборони, як, наприклад, з часом зможуть йти служити в армію хлопці, якщо міністр оборони не служив в армії, яким це буде для них прикладом? – Я – молодший лейтенант запасу. Я був на військовій кафедрі. Я вступив в 16 років на юридичний факультет Київського університету імені Тараса Шевченка. Там була військова кафедра. З першого року я пішов на військову кафедру і до кінця. Закінчив і отримав звання молодшого лейтенанта. Тобто мій військовий квиток з того часу так і не змінився. – Які перед вами стоять зараз завдання? Які виклики? Очевидно, що питання військової служби, призову так само є серед перших кроків. Чи я помиляюся? – Взагалі генеральна позиція Міноборони, ЗСУ – ми йдемо шляхом професіоналізації. Тобто наше завдання у перспективі – це все ж таки максимально фокусуватися на професійних військовослужбовцях, тих, які підписали контракт. Тому що зараз військова служба – це в першу чергу досвід та знання. І, звичайно ж, люди, які накопичують ті знання, мають залишатися. Тобто це вибудовування професійного підходу як до сержантів, солдатів, офіцерів і так далі. І це абсолютний пріоритет в нас. – Влітку мені довелося побувати на флагмані ВМС України «Гетьмані Сагайдачному». Там один з офіцерів нам говорив про те, що раніше у них служили, якийсь час контрактники, а зараз знову пішли призовники. Це проблема? – У нас взагалі питання розвитку ВМС – це питання дуже серйозного перегляду. Тому що, як відомо, вийшла з Криму дуже невелика частина, деякі з них звільнилися після цього. І нам треба повністю перебудовувати ВМС. Тобто це не питання тільки особового складу, це взагалі питання розбудови ВМС. Є нова концепція, яка була розроблена деякий час тому. Але, на жаль, мало з цієї концепції було реалізовано. Тобто ми маємо її зараз повністю запроваджувати. І взагалі це повний перегляд того, яким чином буде ВМС розвиватися. – Як швидко це буде зроблено по ВМС? – Це не може бути зроблено швидко. Це буде швидко почато. Є стадії. Взагалі це питання років. Тому що придбання кораблів і взагалі інфраструктура – це дуже дорого і дуже довго. Якщо, наприклад, будувати один корабель – це декілька років. Звичайно, можна купувати. Як ви знаєте, ми отримуємо кораблі з Америки. Ми будемо продовжувати працювати з нашими партнерами. – Можна назвати один чи два пріоритетних пункти розвитку ВМС? – В першу чергу це розвиток інфраструктури. Є таке питання, як розвиток бойової інфраструктури та унеможливлення заходу ворожих сил з моря. Це перше. І, звичайно, розвиток самих кораблів. Тобто нарощування спроможностей. І також це розвиток особового складу, тренування, зміна доктрини. Тобто все, що пов’язано з професійним особовим складом. – Ця спроможність може нарощуватися з якою періодичністю? Цьогорічний бюджет трохи більший, ніж минулорічний. Так? Але все-таки це замало. – Так. Бюджет ми виконуємо в тих рамках, які були закладені. Це відповідає міжнародним стандартам. Взагалі бюджет на безпеку і оборону має бути не менше 5% ВВП. Ми витримуємо цей показник. Але питання в тому, що якщо його розділити на 250 тисяч військовослужбовців, то, звичайно, порівняно з європейськими арміями, я вже не кажу про американців, він набагато менший. Тобто питання в пріоритетах. Визначення цих пріоритетів – це питання військової стратегії. Наразі вони розробляються. У нас взагалі стратегічне планування – це один із наших найбільших пріоритетів. Тому що президент вже через декілька днів після призначення уряду поставив завдання Міноборони розробити так званий план оборони. Це не документ, який буде один раз випущений. Він буде переглядатися з періодичністю, тому що ситуація динамічна. Але паралельно з ним будуть розроблятися концепції по кожному виду ЗСУ. І в кожному з цих видів буде план розвитку спроможностей, який буде базуватися на загрозах, які ми бачимо, на сценаріях загроз, які ми бачимо перед Україною, можуть стояти, чи зараз або у найближчій перспективі. Далі вже питання фокусу. – На коли цей план має бути представлений? – План буде представлений наступного року. Але проект плану, вже перші напрацювання цього плану вже будуть цього року. У цьому році наше головне завдання – це зробити (це також не буде закінченим) оборонний огляд і взагалі аналіз безпекового контексту. Тому що взагалі процес такий. Ми спочатку аналізуємо наявні ситуацію і безпековий контекст, при чому не тільки у військовій сфері, а й всіх чинників: економічних, політичних, культурних, соціальних і так далі, які можуть впливати на ситуацію з безпекою в країні. Паралельно з цим робиться оборонний огляд. тобто огляд спроможностей, які є наявні зараз. Далі, базуючись на цьому, ми визначаємо сценарій загроз. Далі, базуючись на сценаріях загроз, визначається вже стратегія оборони і, звичайно, стратегія національної безпеки. Це паралельно також. – Вона буде відрізнятися від того, що було до цього? – Так, вона буде відрізнятися. І тут питання в тому, що, по-перше, вона має бути комплексною, тобто вона не має стосуватися тільки військового чинника. Тому що не можна розглядати оборону країни і безпеку тільки у військовій сфері. А далі ми також її маємо зробити у відповідності до загальних практик, прийнятих у країнах НАТО, партнерів наших. Це має бути документ, який відповідає сьогоднішнім стандартам і сьогоднішнім очікуванням і найкращим практикам. – Чи можна говорити, що він розробляється у співробітництві з партнерами з НАТО? – Так. Звичайно. У нас є багато радників. До речі, з точки зору радників, вони представлені зараз великою кількістю, тобто у нас є представники наших країн-партнерів, союзників НАТО і так далі з абсолютно різних питань. До речі, ситуація з радниками сьогодні набагато краща, ніж вона була в 2015-2016 роках, тому що у нас є дуже висококласні спеціалісти зараз. – Які ваші пріоритети, те, що ви хотіли би робити у першу чергу? – Дуже багато всього. Концентрація на питаннях військовослужбовців. Коли ми про це говоримо, то ми говоримо про соціальний захист, соціальну підтримку, розвиток військової кар’єри, правовий захист, питання забезпечення, питання житлового забезпечення. І головне – військовослужбовець має розуміти, навіщо він служить, яке у нього майбутнє, які у нього перспективи, яке у нього місце в загальній системі, яким чином це місце може змінюватися і його персональний розвиток має відбуватися, так щоб його мотивація була залишатися і розвиватися. – Це – набір пунктів, так би мовити. Чи можна по одному з цих пунктів розказати про якісь конкретні заходи? – Звичайно. Наприклад, житлове забезпечення. Якщо запитати у військовослужбовців, то багато з них, якщо не більшість, скажуть, що житлове забезпечення – це питання №1. Ми говоримо в першу чергу про штатно-посадове житло. В західних країнах прийняті трирічні ротації. Це коли військовослужбовець змінює місце розташування і взагалі його функції кожні три роки. Як правило, це йде по наростаючій – він підвищує свою роботу і важливість, і відповідальність, і так далі. Або змінює місце. Тобто він спочатку працює в одному підрозділі, далі йде в інший підрозділ. І з цим пов’язані переїзди дуже часто. Не вирішення цього питання демотивує військовослужбовців підписувати контракт. – За рахунок чого ви це зробите з житлом? Допомога ззовні? – Допомога ззовні – частково. Але, звичайно, треба розраховувати на власні сили в першу чергу. Питання полягає в ефективності використання коштів. У нас багато, чесно кажучи, було випадків, коли кошти використовувалися не дуже ефективно. На жаль, є питання з тим, яким чином відслідковувалися контракти, договори на будівництво, яким чином взагалі велися проекти, де будувалося житло, скільки воно коштувало і так далі. – Перший будинок за нових умов, коли вже можна буде здати? – Наступного року. Якщо починати зараз, то вже наступного року він буде зданий. У нас велика кількість незавершеного будівництва. І це також проблема. Тому що були «заморожені» великі кошти. Багато з підрядників просто або затримують, або відмовляються, або просто покидають. І закінчення цих проектів – це, звичайно, питання. – Як це все проінспектувати швидко? – Ми вже зараз розпочали аудит. Маємо мати чітке розуміння, які у нас наявні активи наразі є. Далі буде питання планування розвитку житлового забезпечення, де нам в першу чергу треба будувати. Це ППД, це житло в тих регіонах, де нам більше всього це потрібно. А далі – питання проведення тендерів, вибору підрядників. Головне – це питання прозорості з типових проектів, щоб ми не малювали проекти кожен раз під кожне нове місце. І, звичайно, це управління проектами. Тому що наразі у нас такої практики немає, а будь-яка організація, яка будує, має мати управління проектом. ми зараз дивимося на проекти швидко змонтованих будівель. Тому що капітальне будівництво має свій цикл, свої сезони. У багатьох випадках нам навіть капітальне будівництво не буде потрібне. – Але якщо родина заселяється, то їй вже хочеться капітального будівництва. – Звичайно. В якихось випадках це буде капітально. В якихось випадках це буде швидко змонтовано. Але я вам можу сказати, що є багато технологій швидко змонтовані, які виглядають і в них можна жити так само, як і в капітальних. Але ми кажемо про штатно-посадове житло. Тобто це житло не буде переходити у власність. Воно буде закріплене за військовими частинами, обслуговуватися військовими частинами. І частина знає, що в них є житловий фонд і далі до них приходять на службу військовослужбовці, і в них є для них квартири. – Ще одне питання – це питання харчування. Планували переходити на нову модель харчування, але вона заблокована судом. – Так. Ми вважаємо, це неправильно. Ми вважаємо, що та модель, яка є, працює. Я тільки повернувся зі сходу. І в кожній частині, в якій ми були, я питав, чи подобається їм каталог. Не керівництво, а простих солдатів. Ми обходили частини, заходили на кухні, і я у кожного питав: скажіть, будь ласка, ви харчуєтеся за каталогом? Вони кажуть: так. Чи подобається вам, чи покращилося? Всі абсолютно, з ким ми спілкувалися, кажуть, про те, що каталог – це поліпшення, їм подобається, і вони ні за яких причин не хотіли від нього відходити. Але суд заборонив. Ми вважаємо, що це неправильне рішення. Ми будемо оскаржувати, будемо пробивати. Тому що ми вважаємо цю модель абсолютно правильною. – Повертаючись до інших ваших пріоритетів... – У нас є питання щодо правового захисту. Це одне з питань, які ми зараз вже порушили. Є машина державна, наприклад, прокуратура, ДБР, поліція і так далі, яка розслідує злочини. Звичайно, є військові злочини, є корупція і так далі. Але в багатьох випадках ми знаємо, що знаходять крайніх. І взагалі військовослужбовець не забезпечується державою належним захистом. Це питання не швидке, але його треба швидко починати. Тому що ми боремося з корупцією і маємо боротися. Але в той же ж час вони не мають ходити по знайомих і збирати гроші на адвокатів. Це широковідома проблема. – Коли ЗСУ стануть мрією для молоді? – Я думаю, що вже через кілька років ми конкретно, сильно змінимо ставлення. – Корупція – така штука, яку подолати дуже складно. – Її складно подолати. Але, по-перше, цього треба хотіти. Тобто має бути конкретна політична воля для того, щоб її подолати. Якщо відкрити корупційну програму, яка зараз існує, вона не орієнтована на результат, вона орієнтована на процес. Нам не потрібно займатися процесом без результатів. У нас було багато консультантів, спілкувань з західними і місцевими експертами, але результат не відповідає очікуванням. І крадіжки продовжуються. Це можна змінити. По-перше, у нас є велика кількість повідомлень про порушення, які нікуди не йдуть. Тобто у нас надходять дзвінки, інформація, що крадуть паливо, наприклад, крадуть... – Прапорщик такий-то...? – В якихось випадках йде від офіцерів, в якихось випадках йде від героїв України, в якихось випадках йде від учасників АТО, які ще служать, які бачать, що це відбувається, які абсолютно не задоволені цим. Вони бачать, що розкрадаються кошти під час війни або дуже неефективно використовуються. І якщо ця інформація потрапляє в міністерство і в орган, який ми зараз створюємо, який має миттєво її відпрацьовувати, посилати команди, проводити розслідування і так далі, то це буде вже швидкий результат, у досить коротких проміжках часу. І треба доводити до судів. Ми зараз працюємо з ДБР, з прокуратурою для того, щоб вибудувати цей ланцюг, яким чином від повідомлення до службового розслідування, воно переходило туди, куди треба, і доводилося до результату. Інше питання – це аналіз документів під час аудиту. У нас дуже сильна аудиторська служба, яка також провела тренінги і підготовку в західних експертів. У них є весь інструментарій для того, щоб бачити нецільове чи неефективне використання. Але з цією інформацією також треба працювати. І третє – це питання аналізу тендерів, угод на предмет корупційних ризиків. Це більше аналітична робота. Але вона унеможливлює корупційні ризики з самого початку. Наприклад, можна бачити, аналізуючи тендери, де вони виписуються під одного постачальника. Можна проводити зустріч із постачальниками. До речі (це окреме питання), проводиться зустріч з постачальником. Якщо вони кажуть, що цей тендер прописаний під когось одного – це абсолютно неналежна справа. Ми миттєво маємо реагувати. Далі – це питання єдиного постачальника. У нас є такі ситуації, коли нам потрібно купити послугу або продукцію, яка може вироблятися тільки одним. Але в усіх країнах світу є чітка процедура, яким чином це відпрацьовується, щоб зменшити корупційні ризики. І це має бути абсолютно відкрито. І ця процедура є, ми її знаємо. Але її треба також запровадити. Зустрічі – ще одне питання. Я заборонив собі зустрічатися із постачальниками. Коли вони дзвонять і кажуть, що давайте зустрінемося, я кажу: ні, міністр оборони не буде зустрічатися з жодним постачальником. Ми можемо проводити колективні зустрічі. Це буде у відкритих залах, як цей, під запис, в колективі. Щоб уникнути приватних перемовин. Так само і заступники, директори департаментів не можуть спускати перемовини на рівень приватних зустрічей. Тому що це те місце, де народжуються корупційні схеми. – Ви якось в інтерв’ю говорили про те, що військова сфера – це ієрархія складна, дуже жорстка. Звичайно, цивільній людині легше прийти і не зважати на пагони... – Це одна з причин, чому є таке поняття, як цивільний контроль. – Зважаючи на ваш досвід в Офісі реформ, що вдалося тоді зробити, а що вам легше робити зараз? Чи, можливо, у цьому статусі це зовсім по-іншому? – Це зовсім по-іншому, тому що у нас є повноваження. Офіс реформ – це був дорадчий орган. Тобто ми могли аналізувати ситуації, розробляти рішення і подавати їх на затвердження. А далі це дуже часто гальмувалося бюрократичними перешкодами, відсутністю політичних рішень про підтримку. Зараз ситуація інша, тому що у нас всі повноваження є, у нас є підтримка Кабміну, у нас є розуміння з парламентом. Але головне – це в самому міністерстві є чітке спрямування на проведення реформ. – Чи потрібен Офіс реформ зараз? – Звичайно! Тому що, по-перше, є окремі конкретні питання, які можна робити тільки командою, яка знаходиться ззовні, тобто не знаходиться у штатній структурі. Треба взяти питання, вивчити, розробити політику і подати та сказати: дивіться, отаке рішення має бути. Ми, до речі, хочемо розширити це коло і заснувати декілька невеличких, але ефективних аналітичних центрів всередині Міноборони. Вони є у всіх країнах НАТО. Вони можуть сконцентруватися на розробці і напрацюванні. – Один із російських експертів кілька днів тому говорив про те, що бажання мінімум Путіна – не допустити вступу України в НАТО. Погоджуєтеся ви з таким трактуванням? – По-перше, ми, звичайно, погоджуємося з тим, що Росія дуже не хотіла б, щоб була взагалі якась євроатлантична інтеграція України. Це відомо з усіх джерел, з відкритих. Наш стратегічний напрямок до НАТО – це, звичайно, не те, що вони хотіли би бачити. Але це стратегічна мета для України. І цю стратегічну мету ми не скасовуємо. Ми, навпаки, пришвидшуємо всі зміни для того, щоб бути готовими для цього. І перехід на стандарти НАТО, при чому не тільки технічний, а навіть організаційний і стратегічний. Це пріоритет, який ми пришвидшуємо і підсилюємо. – Наскільки перехід на стандарти НАТО наближує Україну до вступу до НАТО? Можна перейти на стандарти НАТО, але не вступити до альянсу. – Вступ – це політичне питання. Це питання стратегічного інтересу, політичного для країни. Перехід на стандарти НАТО – це питання військового будівництва, тобто розвитку сил оборони. Звичайно, коли країна відповідає стандартам, то питання вступу буде знаходитися тільки в політичній площині. Одна з ключових вимог – це, звичайно, сильний і розвинений цивільний контроль. І так само технічні питання і організаційні, і так далі. – Ви часто спілкуєтеся з колегами з НАТО... – Так. – ...і наскільки ви бачите їхнє політичне бажання долучення України до альянсу? – Всі країни різні. З якимись треба працювати. Ви знаєте, що є країни, які зараз нам блокують деякі рішення, навіть участь у деяких заходах. З цим треба працювати на рівні керівництва країн, на рівні МЗС і так далі, взагалі ухвалювати деякі стратегічні рішення. Але в нас є дуже сильна підтримка країн, які наші союзники, які хочуть нас там бачити, які роблять все для того, щоб нам там допомогти. – Можна їх назвати? – Звичайно, що можна. По-перше, США. Це наш зараз основний союзник, з яким в нас велика кількість програм співробітництва. Їх дійсно багато. Це і радники, і технічна допомога, і допомога з тренування, з підготовки, з доктрини. Великобританія, Канада, Балтійські країни, Польща. Тобто ми з ними з усіма працюємо. – Кілька тижнів тому військова допомога США була заблокована. Мова йшла про 250 мільйонів доларів. А потім президент Зеленський сказав, що він радий тому, що до 250 мільйонів додалося ще 140. Що це за 140 мільйонів доларів? – Допомога переглянута, допомога підвищена. І ми цьому, звичайно, раді. Але я хочу сказати, що, по-перше, вона не була заблокована. Було питання її призначення і продовження. Тому що політика не змінилася. Політика була підтримувати. Я 18 днів (розмова відбувалась 17 вересня – ред.) на цій посаді. Звичайно, впродовж цього періоду ми мали багато комунікацій з урядом США, з департаментом оборони і з посольствами, і з іншими департаментами. І ми від усіх чули і бачили, що політика абсолютно не змінилася. Навпаки, вони вітають політику нового уряду, і вони абсолютно налаштовані на поліпшення співпраці. До речі, ми від них чуємо зараз все більше і більше, що це не одностороннє питання, не те, що от є Україна, є США і йде допомога. Вони дуже цінують співпрацю з нами, тому що ми їм також даємо багато досвіду. Наприклад, один із генералів, з яким я спілкувався, визнав, що під час міжнародних навчань, тренувань в Яворові була дуже сильно переглянута їхня доктрина навчань, тому що вони переймали наш досвід також. Ми вже 5 років воюємо. І в нас є абсолютно унікальний досвід, який ми накопичили. Ми його систематизуємо, переводимо в доктрини. І багато країн навіть близько не стоять до тих знань, які в нас є. – Питання військової медицини. Волонтерські медичні групи, такі як «Госпітальєри», інші. Якою буде їхня доля надалі? – По-перше, медичне забезпечення, особливо в зоні ведення бойових дій, має здійснюватися ЗСУ. Це загальна стратегія. ЗСУ мають побудувати спроможності таким чином, щоб вони не залежали від волонтерів. При цьому я хочу сказати, що ми всі маємо бути вдячними волонтерам, які допомогли і допомагають ЗСУ, в тому числі в медичній сфері. Тому що без них фактично на 2014 рік і далі спроможностей не було. Спроможності зараз нарощуються. Тобто процес пішов. Але наше завдання – довести цей процес до того, щоб ми чітко розуміли, що в нашому плані оборони запланована якась спроможність, спеціально для військової медицини, і вона підтримується, розвивається, йдуть тренінги, закуповується обладнання і вибудовується процес. Ми маємо всі можливості побудувати таку ж медицину на прифронтовій ланці, як в західних країнах. У нас вже є багато спеціалістів, працюють навчальні центри, у тому числі був запущений навчальний центр ЗСУ. Тобто це все треба розвивати. Волонтери – багато з них підписали контракт зі ЗСУ і вступили в ЗСУ, продовжують робити те, що вони й робили. Деякі підтримують ще як волонтери. Але загальна лінія така, що ми маємо робити це всередині, звичайно. – До речі, з питанням комплектації ЗСУ – там, наскільки я розумію, не все гаразд, так? – Є штатна чисельність, а є фактична. Наразі фактична – 250 тисяч. У цьому проміжку. А штатна – вища. Питання не в цьому. Питання в переоцінці структури ЗСУ. Тобто, скільки нам потрібно військовослужбовців, в яких бригадах, де вони мають бути розташовані, яким чином укомплектовані, і де ми можемо вивільнити особовий склад, і направити в інші підрозділи. Це питання стратегічного планування, яке зараз вже розпочалося. Тоді буде відповідь, де в нас дійсно не вистачає. – Але якщо, скажімо, за штатом не вистачає, чи не буде, наприклад, вирішено, що достатньо того, що є, і за штатом можна провести скорочення? – Ми не плануємо скорочувати склад ЗСУ. Питання в тому, щоб ті ресурси, які в нас є, були направлені туди, куди нам потрібно. В першу чергу це на нарощування бойових частин. І це питання можна вирішувати тільки системно. Тому що буде конкретна стратегія, буде коректний план оборони, про який ми зараз говоримо. У цьому плані оборони буде сказано, яка нам потрібна чисельність і де, і в якій структурі. Ми скажемо, що ось це – наша загроза, ось це – наш план оборони, тут – нам потрібно стільки людей, тут – нам потрібні такі бригади, тоді громадськість і всі побачать, що дійсно є розуміння, куди воно буде направлено, яким чином це буде структуровано. – Питання «Укроборонпрому», про яке зараз дуже багато говорять. Я розумію, що поки що не вироблена загальна позиція керівництва держави чи Кабміну... – Вона виробляється. Тобто стратегія «Укроборонпрому» зараз виробляється. Є напрацювання цієї стратегії. Я вже не працюю в «Укроборонпромі». Тобто я був членом наглядової ради якийсь період часу, але я знаю, що вона розробляється і йде дуже активна робота з цього. – Але взаємовідносини Міноборони і «Укроборонпрому» – якими вони будуть? – Є два питання. Є питання Міноборони як замовника. Вони чітко визначені. Тобто ми є замовником – ми платимо гроші і отримуємо продукцію. Ці відносини такими й залишаться. Тобто ми, звичайно, є стратегічним замовником, а вони є нашим стратегічним постачальником. І ми, звичайно, будемо ці відносини структурувати таким чином, щоб вони були ефективні. – Кому буде підпорядкований «Укроборонпром»? – Ця політика наразі розробляється. І тут просто не треба робити коментарів, тому що це питання керівництва держави, Кабміну, президента, РНБО. Наразі ця політика напрацьовується. – Питання з натовських стандартів, але питання набутого досвіду. – У всіх країнах НАТО є така практика, як узагальнення досвіду. При чому як зі стратегічних питань, оперативник, тактичних так само. У нас вона наразі є, але в дуже урізаному вигляді. І для нас є також стратегічним пріоритетом – якомога швидше запровадити цю систему в нас. Тобто, наприклад, коли ми їздили на схід у вихідні, спілкувалися з військовослужбовцями, були в бліндажах, були на позиціях прямо на відстані менше, ніж 80 метрів від позицій противника. І військовослужбовці розповідали, яким чином вони вибудовують свою тактику дій. І це розроблялося, виходячи з ситуації, в якій вони знаходяться. Тобто це не прописано ні в яких настановах, ні в яких доктринах і так далі. Але це абсолютно унікальний досвід. Досвід, який коштує величезної кількості зусиль, часто життів. І для нас цей досвід – ми не можемо його залишати так, щоб він не передавався далі. Тому що бригади змінюються, тобто одні йдуть, інші відходять і так далі. Нам треба зробити так, щоб, цей досвід залишався в ЗСУ, систематизувався і переходив у доктрини. – Хто буде цим займатися? – Це має бути окремий підрозділ, окрема служба. Вона взагалі-то є. Але її треба підсилювати, переробляти її процедури таким чином, щоб кожен солдат, який знає, яким чином в тій чи в іншій ситуації він поводиться, як він вибудовує свої тактичні дії, цей унікальний досвід, який він набрав, переходив. Так само після, наприклад, нещасних випадків або загибелі. Ми маємо аналізувати ситуації, в яких це сталося на предмет того, що можна зробити, щоб таке не повторилося. І вся ця доктрина є в кожній країні. Також є те, що після бойових дій проводиться «розбір польотів», так би мовити, і проробляються, які були проблеми, які були дії, яким чином були реалізовані ті чи інші задачі, і що треба зробити, якщо були якісь проблеми, їх не повторювати, а гарні ідеї чи гарні якісь інновації систематизувати, щоб далі їх передавати іншим. – Згадуючи поїздку і спілкування з військовослужбовцями і питання розведення. Кожен метр землі, коли солдати і офіцери йшли, займали ці всі «сірі» зони, а тепер їм треба відступити назад... – Це не відступ, це – розведення. – Так. Але як вони до цього ставляться? – Ті, з ким ми спілкувалися, ставляться до цього, як до стратегії, яка є. По-перше, це питання їхньої безпеки також. Тому що, якщо буде розведено, то розведено за правилами та відслідковано, то відстань збільшиться. Звичайно, це знизить багато ризиків. Але це має бути зроблено технічно правильно, тому що є вже позиції, є вже ціла система укріплень, яка вибудована. Ми говорили з військовими і з Генштабом, ніхто не буде робити цього без підготовки. Це, звичайно, буде пророблено правильно для того, щоб уникнути надмірних ризиків при розведенні. Звичайно ми будемо слідкувати за тим, щоб та сторона також це робила. – А якщо так станеться, що українська сторона розводить, а та сторона – ні? – По-перше, воно не буде розводитися одночасно всюди. Це буде ділянками. І буде нагляд за тим, щоб це робилося з обох боків. І це абсолютно критично. Тобто це не відступлення абсолютно. – Просто люди у фейсбуці багато пишуть... – Фейсбук – так, багато пишуть. – І це все треба пояснювати. – Це треба пояснювати. Дійсно, план розведення зараз створюється. Зараз Генштаб над цим працює. Звичайно, він буде представлений, він буде враховувати всі ризики. І, звичайно, щодо кожної з цих ділянок буде йти підготовка, пояснення, проробляння всіх технічних питань, логістичних, питань безпеки і так далі. – Що буде з активами Міноборони? – Міністерство має велику кількість активів і дуже багато було проблем, у тому числі корупційних, щодо того, яким чином ці активи були реалізовані, куди вони передаються, яким чином використовуються, а якщо не використовуються, то що з ними стається. Багато у нас є дочірніх підприємств, які працюють. Міністерство – це не бізнес-організація. Тобто наша політика така, що ми не маємо в середньостроковій перспективі займатися управлінням підприємствами. Але багато підприємств були створені якраз для того, щоб просто виводити активи. Ми зараз започаткували аудит, тобто перегляд усіх, облік. Ми маємо усе це занести в електронну базу, чітко розділити активи – ті, які потрібні, ті, які ми можемо передати державі. І буде вироблена дуже серйозна і дуже відкрита, прозора політика нашого поводження з активами. Тому що ми не можемо дозволити собі будь-яких ризиків, з точки зору того, щоб активи кудись відходили і держава їх втрачала, бо вони накопичувалися роками, десятиліттями, а іноді століттями. – Ви можете назвати приклад одного, двох таких підприємств? Що це за підприємства? – Є просто будівельні підприємства, наприклад. Вони щось будують. Вони є будівельними підрядниками. Ми можемо, звичайно, ними управляти, але це не функції Міноборони. – А якогось міністерства іншого? – Це може бути інше міністерство або це може бути ФДМУ, або це може бути «Укроборонпром», або інший державний холдинг, який буде створений чи вже є. Але міністерство має розробляти політику з оборони, міністерство має управляти ЗСУ, а не займатися бізнесом. Але збереження таких активів, які є, як земля, нерухомість і так далі – це наше основне завдання. Вони мають бути обліковані. І якщо ми йдемо до якихось проектів, де вони переходять, наприклад, ми отримуємо квартири, то це може бути тільки зроблено абсолютно прозоро, з чітким розумінням, як визначається вартість, на конкурсній основі і так далі. Цієї політики ще немає. Вона буде розроблятися з залученням експертів, громадськості. Це не питання, яке ми будемо швидко запускати, тому що ми не можемо дозволити ніяких корупційних ризиків тут. – Ми зовсім не говорили про новітні розробки новітньої техніки... Найближчим часом буде щось? – Звичайно, я вам не відповім на це питання. Але є багато розробок. І вони будуть презентовані. У нас є дуже серйозні розробки з техніки, з озброєння і так далі. Коли буде час, кожна з них буде... – Ми зможемо їх побачити десь...? – Деякі вже скоро будуть. Деякі зараз на випробуваннях і так далі. Але робота щодо цього йде. Вона йде як в «Укроборонпромі», так і деякі розробки йдуть в Міноборони. І ми також будемо розробляти політику з залучення приватних розробників таким чином, щоб ми могли залучити приватні ініціативи і приватний капітал для того, щоб вони закривали ті чи інші питання з наших спроможностей. Була керівником Київського бюро Радіо Свобода впродовж останніх 14 років життя (30.03.1963 – 16.09.2023). Закінчила факультет журналістики Київського Національного університету імені Тараса Шевченка. Працювала кореспондентом, політичним оглядачем Національного радіо, головним редактором Радіо Ера FM."
"2019-09-12","https://www.radiosvoboda.org/a/victoria-nuland/30159418.html","Вікторія Нуланд про Україну, політику і баланс між роботою і особистим життям","Колишня уповноважена Державного департаменту США у справах Європи та Євразії, колишній посол США у НАТО Вікторія Нуленд провела у Києві менторську зустріч у рамках проекту «Я зможу», який реалізовує Фонд Олени Пінчук. Ось деякі тези з почутого. Я була з вами на Майдані, і я ніколи цього не забуду. Я дуже пишаюся, що я – друг України. Ви, українці, зробили величезний прорив – ви пішли до Європи. Ви досягли прогресу, але є дуже багато викликів і загроз. No media source currently available Не зупиняйтеся! Ідіть уперед. Зосередитися на собі і розбудовуйте країну. Звісно, Україна потребує підтримки, але найперше українці самі мають для себе все робити. Щоб покращити своє життя і зміцнити країну, треба об’єднатися і багато працювати. Якщо все буде добре, то Україна покаже світові справжній приклад того, як іти до свободи. А щодо Росії, то думаю, що треба проявити терпіння. Ви бачите, які внутрішні процеси зараз у Росії відбуваються. Якщо Кремль не змінить курс, то Росію чекають великі внутрішні проблеми. А ми усі разом маємо все зробити, що від нас залежить, щоб повернути Донбас і Крим. Треба визначати конкретні завдання і поступово реалізовувати їх. Як кажуть – неможливо з’їсти цілу ковбасу, її треба порізати на шматочки і поступово їсти. Зараз Росія не хоче, щоб Україна відбулася як успішна держава, але я б хотіла, щоб ми і наші діти змогли жити на планеті, де Україна і Росія поважатимуть і підтримуватимуть одна одну. Я не можу робити публічні поради урядові України, я не можу говорити від імені США. До того ж, я поки недостатньо знаю, що робить український уряд. Але від себе особисто можу сказати, що я маю велику надію, що новий уряд розуміє, які великі сподівання на нього покладені. І не треба бути ейджистами і казати, що вони дуже молоді. Немає значення, скільки людині років – 30 чи 65, має значення тільки велике бажання чесно працювати, постійно вчитися і вдосконалюватися, щоб здійснити задумане. Має значення драйв, енергія і наполегливість. Новий президент і уряд кажуть, що готові так працювати. Вони оголосили про свій високий рівень амбіцій – бажання оновити судову систему, очистити від корупції, провести реформу щодо продажу землі. Щодо Донбасу, то я думаю, що це правильний хід думок – робити так, щоб люди на непідконтрольній території Донбасу не відчували себе ізольованими від України. No media source currently available Це важкий шлях – напружено працювати і намагатися жити гармонійним особистим життям, мати родину і піклуватися про дітей. Це однаково стосується і чоловіків, і жінок. Це важка щоденна боротьба – утримувати баланс між роботою і сім’єю. Адже треба вести постійний діалог із самим собою, і зі своїм партнером. Мені, звісно, пощастило, я одружилася із правильним хлопцем. Він мій найкращий друг, він мене завжди підтримує. Він приїздив туди, де я повинна була працювати. Він готує, а я – ні. І при цьому він теж багато працює і робить надзвичайно важливу справу. Був час, коли я менше працювала, а він більше, і навпаки. Щоб тримати цей баланс, окрім іншого, треба ще озвучувати свої потреби керівництву, щоб вони розуміли, що для вас важлива і робота, і сім’я. Треба бути вимогливими до своїх «босів», щоб вони давали вам простір для розвитку. Якщо ви хочете бути щасливими, ви повинні мати хорошу роботу і хороше життя. І тут завжди буде конфлікт, але намагання досягнути балансу виступає потужною рушійною силою. Ви можете мати і добру роботу, і любов, але це потребує дуже великих зусиль. На 15-му році кар’єри мені запропонували посаду посла. Це було нечувано і для жінки, і для чоловіка. Я запитала свого чоловіка: ти поїдеш зі мною в одну далеку країну «Х»? На що він мені відповів: «Ні». Керівництво мені сказало, що якщо я відмовлюся, то можу більше ніколи не отримати жодної посади. Але я відмовилася – і через 4 роки стала послом у НАТО. Я не раз ризикувала, я була готова до викликів і брала на себе відповідальність. Я дипломат, але я і мати. У 1996 році народилася моя дочка. Я годувала її грудьми і одночасно брала участь у переговорах. Я брала дочку з собою і кожні три години годувала її, завчасно повідомивши моє керівництво, що маю необхідність це робити. Я літала з Мадлен Олбрайт у Косово. А я в цей час годувала свого сина грудьми. Був переліт, і мої груди були готові «вибухнути». Я попросила півгодини для себе. Коли мої діти були дуже малі, то я після трьох років постійних відряджень попросила для себе більш спокійний графік роботи, щоб я могла більше побути з дітьми. Звісно, що напружена праця відбивалася на моєму особистому житті. Я не була поруч із рідними стільки, як хотіла, інколи я пропускала дні народження, я не займалася спортом і ще багато чого не робила через брак часу. Але я завжди боролася за те, щоб тримати баланс між роботою і родиною. Діти – це теж великий виклик, бо коли ми їх виховуємо, то маємо розуміти, що ми маємо справу із новим поколінням. Ми маємо поважати їх. І ми маємо вчити їх, що «безкоштовних обідів не буває», що для успіху треба багато працювати. Ми повинні навчати наших дітей справжніх цінностей і відповідальності. Це прекрасно, коли є гендерна рівність. Жінки у США, і чоловіки, які їх підтримували, за це боролися. Я знаю у США чоловіків, які керують мільйонними бізнесами і при цьому міняють своїм дітям підгузки. Це результат боротьби за свою рівність у правах чоловіків і жінок. Це бажання мати гармонійне партнерство. Це бажання вести діалог і домовлятися. І я пишаюся українськими жінками. Вони так багато можуть. Я дуже рада бачити в Україні жінок у політиці, жінок, які працюють в уряді, жінок, які беруть участь у перемовах найвищого рівня. У парламенті зараз до 20% жінок, і є чоловіки, які підтримують такі зміни. Тобто у вас є дуже хороші шанси просуватися далі в питаннях гендерної рівності. Редактор інформаційних програм Радіо Свобода з жовтня 2007 року. Редактор спецпроектів «Із архівів КДБ», «Сандармох», «Донецький аеропорт», «Українська Гельсінська група», «Голодомор», «Ті, хто знає» та інших. Ведуча та редактор телевізійного проекту «Ми разом». Автор ідеї та укладач документальної книги «АД 242». Автор ідеї, режисер та продюсер документального фільму «СІЧ». Працювала коментатором редакції культура Всесвітньої служби Радіо Україна Національної телерадіокомпанії, головним редактором служби новин радіостанції «Наше радіо», редактором проекту Міжнародної організації з міграції щодо протидії торгівлі людьми. Закінчила філософський факультет Ростовського університету. Пройшла бімедіальний курс з теле- та радіожурналістики Інтерньюз-Україна та кілька навчальних курсів «IREX ПроМедіа»."
"2019-07-29","https://www.radiosvoboda.org/a/news-29-lypnia-den-ekolohichnoho-borhu/30081272.html","29 липня – Всесвітній день екологічного боргу: людство вичерпало річний запас ресурсів","29 липня потреби людства в екологічних ресурсах перевищили обсяги, які Земля може відтворити протягом року, повідомляє організація Global Footprint Network. Цього року День екологічного боргу настав на три дні раніше, ніж 2018-го – тоді річний запас ресурсів вичерпався 1 серпня. Як пояснюють автори проекту Earth Overshoot Day, вичерпання річного запасу ресурсів до кінця липня означає, що людство витрачає їх в 1,75 рази швидше, ніж екосистеми Землі встигають відновитися. «Перевищення стає можливим, тому що ми виснажуємо наш природній капітал – що ставить під загрозу майбутню ресурсну безпеку людства. Ціна цього глобального екологічного марнотратства стає все більш очевидною – вона проявляється в знелісненні, ерозії ґрунтів, втраті біорозмаїття, накопичення вуглекислого газу в атмосфері. Останнє веде до змін клімату та більш частих екстремальних погодних умов», – йдеться в прес-релізі проекту. Читайте також: Супербактерія. Епідемії минулого повертаються?​ Як і торік, до Дня екологічного боргу активісти запускають флешмоб #MoveTheDate («Перенеси цю дату»). Вони оприлюднили перелік рекомендацій щодо енергетики, харчування, містобудування, відновлення довкілля та гендерної рівності, які спрямовані на більш ефективне використання ресурсів. За даними Global Footprint Network, 29 липня – найраніша дата вичерпання річного обсягу ресурсів Землі."
"2019-07-26","https://www.radiosvoboda.org/a/news-chynovnyk-seksyzm-fleshmob/30077413.html","У Запоріжжі чиновник дав поради жінкам щодо одягу й поведінки, йому відповіли флешмобом","Жительки Запоріжжя запустили флешмоб #забулазапитатьумарченка у відповідь на висловлювання заступника голови, уповноваженого із питань забезпечення рівних прав і можливостей жінок і чоловіків, запобігання та протидії насильству Запорізької облради Владислава Марченка щодо того, як має вдягатися й поводитися жінка. На знак протесту проти сексистських висловлювань чиновника учасниці акції публікують власні фото у бікіні, відкритому вбранні, мініспідницях чи шортах із відповідним тегом. «Як у 21-му столітті взагалі таке може бути у когось на думках? Хто дав йому право диктувати, як має одягатися жінка? Це ж просто абсурд. З якої печери він виліз?... Але головний абсурд у всій цій ситуації, що цей сексист і гомофоб відповідає за гендерну рівність у області», – заявила Радіо Свобода учасниця флешмобу Катерина Маркова. Більшість учасниць флешмобу наголошують, що допис, зроблений Марченком, є неприпустимим для посадовця, який відповідає за питання гендерної політики в регіоні. Так, учасниця флешмобу Вікторія Петрова зазначає, що вона бере участь в акції, адже виступає, в першу чергу, проти будь-яких ярликів і стереотипів. «Такі висловлювання для мене набагато більше ніж критика конкретного зовнішнього вигляду. Вони живлять у суспільстві думку про те, що жінка має відповідати чиїмось очікуванням, що для жінки не має ніяких інших дефініцій: або ти шльондра, або королева. Саме це породжує згодом віктімблеймінг, коли жертву насильства звинувачують у тому, що з нею відбулось. Саме це породжує думку, ніби ніякої іншої цінності, окрім як сподобатись чоловіку, в жінок немає… Жодним чином не має права такі речі публічно озвучувати чиновник, депутат, який відповідає за гендерну політику в області», – пояснила своє обурення дописом посадовця інша учасниця флешмобу Вікторія Петрова. Зранку 26 липня заступник голови Запорізької облради Владислав Марченко оприлюднив на свій сторінці у фейсбуці допис, де написав: «Багато в інтернеті, навіть серед моїх знайомих, жінок, що публікують власні фото у купальниках, мінісукнях і спідній білизні. Найцікавіше, що при цьому кожна продовжує думати, що має високу вартість, і до неї мають ставитися як до Королеви. Але як виглядає справжня Королева? Королева завжди закрита одягом від сторонніх очей». Зараз допис чиновника закритий. Владислав Марченко є заступником голови Запорізької облради з грудня 2015 року, а з липня 2018 року також є уповноваженим із питань забезпечення рівних прав і можливостей жінок і чоловіків, запобігання та протидії насильству Запорізької облради. Посадовець є головним фігурантом кримінальної справи щодо організації фіктивних тендерів, яка наразі слухається у суді."
"2019-07-16","https://www.radiosvoboda.org/a/30058815.html","Депутатки VIII скликання. Якими ми їх запам’ятаємо?","На момент завершення каденції Верховної Ради України VIII скликання серед народних депутатів було лише 49 жінок. Це 12% від загальної кількості. Радіо Свобода визначило, хто з них був найефективнішою. На час обрання Верховної Ради VIII скликання лідером гендерної рівності стала партія «Самопоміч». Із 25 депутатів 11 були жінками. Тобто, 44%. У «Блоці Петра Порошенка» було 127 депутатів, 14 із них – жінки. Тобто, 11%. Так само 11% жінок було і в «Народному фронті». У «Радикальній партії Олега Ляшка» було 14% депутаток, у «Батьківщині» – 24%, в «Опозиційному блоці» – 8%. У партії «Відродження» та групі «Воля народу» жінок взагалі не було. Загалом депутатки ініціювали понад 7 тисяч законопроектів. Із них було ухвалено близько півтори тисячі. Найактивнішою стала Олена Ледовських із «Народного фронту», вона внесла понад 700 законопроектів. А от найефективнішою стала Ірина Геращенко з «БПП». Із поданих нею законопроектів – 44% стали законами. Найвідповідальнішими стали Олена Бойко з «Народного фронту» та Наталія Новак із Оленою Матузко з «БПП». У 98% вони були присутні на пленарних засіданнях. За даними письмової реєстрації абсолютним рекордсменом є народна депутатка Ольга Червакова. Вона була присутня на 100% засідань. Найбільше засідань пропустила Надія Савченко (потрапила до парламенту із партією «Батьківщина», згодом із неї вийшла), яка з 2014 по 2016 рік була ув’язненою в Росії, а згодом перебувала в українському СІЗО. Так само, як і Тетяна Донець із «Народного фронту», вони відвідали лише 20% засідань. Щодо невиконаних обіцянок, то за даними порталу «Слово і Діло», рекордсменками стали Юлія Тимошенко (партія «Батьківщина») та Наталія Королевська, («Опозиційний блок»). Тимошенко 110 разів сказала та не виконала. Королевська – 66 разів."
"2019-06-19","https://www.radiosvoboda.org/a/news-lgbt-gruziya-marsh/30007819.html","Правозахисники і влада США закликали Грузію гарантувати безпеку учасників акції ЛГБТ","Держдепартамент США і міжнародна правозахисна організація Amnesty International закликали владу Грузії гарантувати безпеку учасників ЛГБТ-акції «Прайд Тбілісі», запланованої цього тижня в столиці країни. У Amnesty International 18 червня заявили про необхідність запобіжних заходів через «безпрецедентні загрози насильства, в тому числі з боку гомофобних груп». В організації пообіцяли відрядити своїх спостерігачів на цю подію. Водночас Державний департамент заявив, що «Сполучені Штати будуть і надалі закликати владу Грузії захищати всіх громадян незалежно від їх сексуальної орієнтації чи гендерної ідентичності». «Сполучені Штати глибоко стурбовані повідомленнями про погрози на адресу спільноти ЛГБТ», – йдеться в повідомленні. За даними організаторів, перший в Грузії «Прайд тиждень» в Тбілісі розпочався 18-го і триватиме до 23 червня, коли і завершиться парадом «Марш гідності». Шість років тому, в 2013 році, група релігійних діячів і тисячі демонстрантів зірвали мітинг проти гомофобії у Тбілісі, деякі учасники були травмовані. Раніше цього місяця поліція Грузії затримала щонайменше вісьмох людей через сутички з консервативними активістами і демонстрантами-геями і лесбійкми, які зібралися біля будівлі уряду, вимагаючи більшої підтримки і захисту з боку державних чиновників. Кілька православних священиків пройшли маршем з написами: «Якщо гомосексуалісти не розкаються, відправляться у пекло». Організатори тбіліського прайду заявили, що попри ризики, перший «Марш гідності» в історії Грузії відбудеться, і скасовувати його ніхто не буде. 18 червня група з 14 грузинських організацій громадянського суспільства закликала керівництво країни і міністерство внутрішніх справ розслідувати погрози щодо спільноти ЛГБТ і вдатися до «превентивних заходів». Грузія ухвалила антидискримінаційні закони, щоб наблизитися до Європейського союзу, але гомофобія, як і раніше, широко поширена в країні, заявляють правозахисні групи ЛГБТ. Прем’єр-міністр Мамука Бахтадзе заперечує, що геї і лесбійки стикаються з дискримінацією в країні. В українській столиці нині також тривають акції в рамках «КиївПрайду», вони розпочалися 16 червня і закінчиться 23 червня Маршем рівності. Організатори очікують щонайменше на 10 тисяч учасників і учасниць."
"2019-06-13","https://www.radiosvoboda.org/a/gendernyy-balans-u-spyskakh/29997648.html","Баланс у списках: скільки чоловіків і жінок висувають партії у Верховну Раду","Київ – Україна посідає 108-е місце у світі за рівнем політичного представництва жінок. Це – дані рейтингу The Global Gender Gap Report, що оцінював згаданий показник серед 149 країн минулого року. У теперішньому скликанні Верховної Ради жінок всього 12% жінок, і це майже удвічі менше, ніж середній показник у світі. Втім, на думку правозахисників, у наступному скликанні ситуація може змінитись. Нещодавно низка правозахисних організацій і окремих громадських діячів вийшла із відкритим зверненням до партій, закликаючи їх до дотримання добровільних гендерних квот у своїх виборчих списках – аби у результаті не більше від двох третин представників цих політсил у парламенті були однієї статі. У теперішньому скликанні таке співвідношення (36% жінок і 64% чоловіків) мала тільки фракція «Самопоміч», і за це вона отримала додаткове державне фінансування. «Квоти можна було б і не запроваджувати – це один із кількох альтернативних інструментів. Але важливо, щоб у парламенті була присутність і чоловіків, і жінок. Коли ми говоримо про квоти, ми говоримо про вирівнювання можливостей, бо історично до парламенту проходили тільки чоловіки, і у жінок шансів не було. Тому це зараз один із найкращих інструментів для залучення жінок. Навіщо жінок? Бо це дозволяє залучити інший погляд на проблеми, можливість звернути увагу влади на проблеми, які раніше перебували у тіні», – пояснює Ірина Виртосу, експертка з недискримінації «Центру прав людини ZMINA», першого підписанта звернення. За її словами, публічної реакції від політичних сил на відкритий лист поки що не було. «Ми надсилали звернення у комітети, надсилали депутатам, аби ті потім розглядали його разом зі своїми колегами і реагували. Але якщо подивитися на перші тридцятки політичних партій, які ті зараз відкривають, ідучи у парламент, то бачимо, що імена жінок там з’являються частіше, аніж у попередніх скликаннях», – зауважує активістка. З іншого боку, визнає Ірина Виртосу, поки що не відомо, хто з цих людей потрапить до парламенту. За нещодавнім дослідженням КМІС’у, до нового, дев’ятого, скликання, ймовірно, проходять «Слуга народу», «Опозиційна платформа – За життя», «Європейська солідарність», ВО «Батьківщина» і «Голос». Радіо Свобода проаналізувало списки лідерів рейтингу, щоб з’ясувати, як вони розподілили «прохідні» місця, з огляду на гендерну рівність. Серед заявленої двадцятки однієї з лідерок передвиборчих рейтингів, партії «Слуга народу» – 5 жінок і 15 чоловіків. Зокрема, третьою у списку йде радниця президента Володимира Зеленського з юридичних питань Ірина Венедіктова (раніше – викладачка Харківського університету імені Каразіна); п’ятою зазначена керівниця організації «Антикорупційний штаб» і ексдепутатка Київради (2014–2015 роки) Галина Янченко, восьмою йде експертка «Центру протидії корупції» Анастасія Красносільська, тринадцятою – підприємиця Олена Шуляк, а п’ятнадцятою – продюсерка Єлизавета Ясько. А якщо подивитись на першу сотню кандидатів, то з них 27 жінок і 73 чоловіків. На з’їзді «Опозиційної платформи – За життя» представили десятку кандидатів, що очолять їхній список на цих виборах. Туди увійшла тільки одна жінка – чинна депутатка Наталія Королевська. Громадський активіст Роман Синіцин опублікував на своїй сторінці у фейсбуці довший список цієї партії. З цього списку видно, що у двадцятці до Королевської приєднується ще одна колега з фракції «Опозиційний блок» Юлія Льовочкіна, а до тридцятого номера – ще одна кандидатка. Решта списку – чоловіки. Партія «Опозиційний блок» балотуватиметься у Верховну Раду окремо (і поки що, якщо вірити рейтингам, не проходить). Але «гендерну тенденцію» там зберігають: у першій десятці – 9 чоловіків і тільки одна жінка. На сайті партії п’ятого українського президента Петра Порошенка «Європейська солідарність» оприлюднили тільки першу десятку своїх кандидатів. Тут – 4 жінок і 6 чоловіків. Третьою у списку йде нинішня віцеспікерка Верховної Ради Ірина Геращенко, п’ятою – співачка, журналістка і викладачка кафедри міжнародних відносин у Львівському університеті Софія Федина, сьомою – засновниця «Госпітальєрів» Яна Зінкевич. Замикає десятку чинний віцепрем’єр-міністр із питань європейської та євроатлантичної інтеграції Іванна Климпуш-Цинцадзе. У першій двадцятці партії «Батьківщина», окрім її лідерки Юлії Тимошенко, ще троє кандидаток-жінок: це чинна депутатка Олена Кондтратюк (5-й номер у списку), депутатка кількох минулих скликань Анжеліка Лабунська (13-й номер) і чинна депутатка з фракції «БПП» Ольга Бєлькова (17-й номер). Якщо говорити про тридцятку, то до них приєднується також п’ята кандидатка – Альона Шкрум. Решта цієї частини партійних списків – чоловіки. У партії «Голос» у першій десятці – повний паритет: 5 жінок і 5 чоловіків. Другим номером після лідера партії Святослава Вакарчука йде ексзаступниця міністра економіки Юлія Клименко, одразу після неї – ІТ-підприємиця Кіра Рудик, потім п’ятим номером – активістка «Центру протидії корупції» Олександра Устінова, і замикають десятку громадська активістка, колишня виконувачка обов’язків голови Одеської ОДА Соломія Бобровська та ексзаступниця міністра охорони здоров’я Ольга Стефанишина. Якщо говорити про двадцятку, то йдеться про 8 жінок і 12 чоловіків. Серед перших від «Голосу» 16-м номером балотується колишня заступниця міністра освіти, а нині – віцепрезидентка Київської школи економіки Інна Совсун, 17-м номером – Леся Василенко з «Юридичної сотні», а 19-ю в списку зазначається співзасновниця ініціативи «Професійний уряд», колишня радниця міністра економіки Аліна Свідерська. Окрім уже згаданих, намір балотуватися на позачергових виборах декларувала низка інших політичних сил. І до гендерного балансу у своїх списках вони поставилися по-різному. Так, «Самопоміч» у першій десятці має шість жінок-кандидаток і четверо чоловіків (у другій десятці, щоправда, до них долучиться ще тільки одна жінка, і співвідношення стає 7/13). «Сила і честь» Ігоря Смешка висуває у першій десятці трьох жінок і сімох чоловіків, Радикальна партія Олега Ляшка – двох жінок, «Громадянська позиція» Анатолія Гриценка – тільки одну жінку. На чолі списку партії «Українська стратегія» чинного прем’єрміністра Володимира Гройсмана восьмеро чоловіків і дві жінки. Перша десятка ВО «Свобода», за чиїми списками балотуються також інші діячі правого крила з «Національного корпусу» і «Правого сектора», на гендерний баланс узагалі не претендує: вона складається виключно з чоловіків. ​Наразі на 21 липня призначені позачергові вибори Верховної Ради України, відповідно до указу нового президента Володимира Зеленського. Цей указ оскаржений у Конституційному суді України. Своє рішення КСУ має оголосити не пізніше ніж 29 червня. В разі, якщо указ був би визнаний неконституційним, чергові вибори мали б відбутися 27 жовтня. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2019-05-30","https://www.radiosvoboda.org/a/news-genderni-kvoty-u-verhovnii-radi/29970756.html","Жінок у Раду: активісти закликають партії дотримуватися гендерних квот","Громадські організації звернулися до лідерів партій із закликом запровадити добровільні 30-відсоткові гендерні квоти. На думку активістів, завдяки цьому склад Верховної Ради краще представлятиме українське суспільство, половину якого становлять жінки. Зараз у парламенті більше жінок, ніж у попередніх скликаннях, проте менше, ніж у середньому по Європі, нагадує народна депутатка Ірина Суслова. Група правозахисників 29 травня оприлюднила звернення до лідерів партій із закликом сформувати свої партійні списки з урахуванням 30-відсоткової гендерної квоти. Серед тих, хто підтримав заяву – низка профільних організацій і понад 20 громадських діячів, журналісток і гендерних експерток. Якщо у Верховній Раді четвертого скликання було 29 жінок, то в поточному восьмому їх вже 49 – із понад 400 парламентарів. Автори звернення апелюють до того, що кількість жінок в українському парламенті становить 12%, що відчутно менше за середній показник по світу – 22,7%. У Європі жінки в середньому складають 25,6% від кількості членів парламентів. Читайте також: В ООН виступили на підтримку рівної участі жінок у дочасних виборах в Україні​ «Очевидно, що 12% жінок у парламенті нашої країни – це критично мало не тільки для досягнення гендерної рівності, а й, як наслідок, для прийняття зважених рішень у політиці, економіці, військовій, освітній, медичній, культурній та інших сферах», – стверджують активісти. За словами народної депутатки від фракції «Блок Петра Порошенка», голови парламентського підкомітету з питань гендерної рівності та недискримінації Ірини Суслової, йдеться про те, щоб мінімум 30% списку партії складали представники іншої статі. ​«Це не означає, що 30% списку мають складати жінки. Так само жінками можуть бути й 70% списку, або можлива інша пропорція», – пояснює вона. Квоти передбачені зокрема законом про політичні партії – відповідні зміни до нього внесли у 2013-му і 2015 роках. Однак Виборчий кодекс, який передбачає парламентські вибори за відкритими партійними списками, Верховна Рада перед дочасними виборами 2019 року так і не ухвалила. Суслова вбачає зв’язок між кількістю жінок у парламенті та рівнем життя в країні. «Є країни скандинавські, про які ми знаємо, що показники відповідають 50% і більше. Ми згадали динаміку росту економіки і ВВП, так от зі збільшенням кількості жінок відбувалося збільшення показників ВВП на душу населення. Це також цікаві цифри, тому що зазвичай існують стереотипи, що жінка не може, вона економічно неспроможна», – зазначає вона. Втім, згідно зі звітом Європейського парламенту «Жінки в політиці: глобальна перспектива», низька представленість жінок у політичному житті все ще є світовим явищем. За даними звіту, лише один член нижньої чи єдиної палати парламенту з чотирьох по всьому світу – жінка. А найбільше депутаток – у Руанді, де вони становлять 56% місцевого парламенту. «Глобально частка жінок у парламентах зросла до 24,1% до кінця 2018 року, що на 13% більше, ніж двадцять років тому. У 2018 році 55 жінок очолювали палати національних парламентів (із 279 таких посад по всьому світу)», – йдеться в документі. ​Нереєстрації списку за відсутність квот не буде – Голуб Гендерна експертка, голова правління Центру «Розвиток демократії»​ Елла Ламах звертає увагу на те, що упередження зустрічаються і серед самих жінок. «На жаль, нам треба говорити не тільки з чоловіками, але й жінками. Дуже багато жінок, які говорять: «ах, ми знаємо одну політичну лідерку-жінку, подивіться, що вона наробила в країні». А скільки є чоловіків, які наробили в країні, чому жінки про це не говорять? Чому чоловіки, наприклад, говорять: «слухайте, жінки, не йдіть у політику, там так важко»? Буквально кілька днів тому почула це від політичного лідера в Чернігівській області. В той же час він заяву не пише, якщо й говорить про те, що там важко», – розповідає вона. Хоча відмова від квотування не спричиняє ніяких санкцій, експертка з недискримінації Центру прав людини ZMINA Ірина Виртосу нагадує, що, згідно з законодавством, партія, принаймні 30% якої становлять жінки, може претендувати на додаткове бюджетне фінансування. У 2016 році Національне агентство з питань протидії корупції вперше повідомило про застосування цієї норми: тоді гендерної квоти дотрималася тільки партія «Самопоміч». Вона отримала всі 10% всього бюджетного фінансування партій – майже 89 мільйонів гривень. Голова громадської організації «Ліга захисту прав жінок «Гармонія рівних» Олександра Голуб додає, що, окрім додаткового фінансування, більше жінок у списку можуть принести партії більшу підтримку. Вона висловлює думку, що українське суспільство готове до дотримання гендерних квот навіть попри відсутність відповідальності за порушення. «Принаймні на цих дострокових виборах санкції (за недотримання квот – ред.) у вигляді нереєстрації списку не буде. Але я думаю, що наше громадянське суспільство, політичні партії вже дозріли до того, щоб виконувати певні норми все ж таки без застосування до них санкцій і враховуючи той аспект, що за дотримання квоти буде додаткове фінансування», – стверджує вона. Іншою важливою умовою для того, аби вирівняти гендерний дисбаланс у Верховній Раді, Голуб називає наявність активних жінок-політиків – за її словами, їх не бракує. «Ці жінки дійсно є, і вони вже представлені в органах місцевого самоврядування, тому що коли ми поглянемо на селищні, сільські і міські рад, жінки там представлені сьогодні в 20%, 30%, тобто політичним партіям не потрібно дуже довго шукати», – стверджує Голуб. Аргумент про відсутність достатньої кількості компетентних жінок-політиків вважає недоречним і Наталія Делієва, представниця Асоціації жінок України «Дія», основний офіс якої розташований в Одесі. «Коли кажуть: так-так-так, квоти, але в нас немає жінок, які хочуть йти в депутатки, немає активних – є. Є багато активних, порядних, розумних жінок, з трьома вищими освітами, і все в їхніх руках. Якби були відкриті списки, я думаю, що, може, і не треба було б квоти запроваджувати. Тому що люди б за жінок голосували», – припускає активістка. Активісти розмістили звернення у відкритому доступі, щоб усі охочі могли його підписати. За тиждень вони планують розіслати його народним депутатам, уточнює Ірина Виртосу. За даними звіту Global Gender Gap 2018, який готують щорічно в рамках Світового економічного форуму, Україна посідає 105-е місце зі 149 в рейтингу політичного заохочення жінок. На першому місці в цьому переліку Ісландія, на останньому – Ємен. В оцінці країн до уваги, поміж іншого, береться і наявність квот для жінок в органах влади. «Попри звуження свого гендерного розриву в тому, що стосується доходу та законодавства, високопосадовців і менеджерів, Україна цьогоріч поступається низці країн, що розвиваються швидше», – йдеться в звіті. Позачергові парламентські вибори призначені на 21 липня 2019 року."
"2019-05-10","https://www.radiosvoboda.org/a/news-lgbt-tolerantnist-oon/29933276.html","Експерт ООН із питань ЛГБТ закликав владу України сприяти толерантності","Експерт ООН з питань ЛГБТ-спільноти Віктор Мадрігаль-Борлоз заявив, що позитивні юридичні і програмні зрушення щодо заохочення і захисту прав людини лесбійок, геїв, бісексуалів, трансгендерів та гендерно-багатоманітних людей в Україні мають бути підкріпленими рішучістю політичних лідерів забезпечити право на свободу та рівність. Про це він сказав за підсумками свого візиту до України. «Суспільні погляди лишаються значно ураженими стигмою, а представники державної влади вважають, що сексуальну орієнтацію та гендерну ідентичність не слід вивчати або обговорювати, стверджуючи, що «суспільство не готове». Самі ЛГБТ-особи вважають, що приховування своєї ідентичності є запорукою виживання», – сказав Мадрігаль-Борлоз. Він 11 днів перебував в Україні, відвідавши Київську, Львівську та Харківську області. За словами експерта ООН, влада має бути прикладом у забезпеченні поваги до прав усіх людей шляхом підвищення рівня обізнаності, просвіти, діалогу, розширення прав і можливостей. Експерт сказав, що хоча він не виявив ознак грубого або масового насильства щодо окремих представників ЛГБТ-спільноти в Україні, він висловив занепокоєність тим, що праворадикальні групи, вдаються до насильства і заохочують ненависть щодо ЛГБТ-осіб, а також тим, що посадовці сприяють поширенню шкідливих стереотипів і дискримінації. «Також із жалем констатую роль групи церков, яка активно працювала над блокуванням законодавства, спрямованого на захист прав ЛГБТ-осіб. Для протидії дезінформації та руйнування шкідливих міфів і стереотипів, державі слід негайно провести загальнонаціональну просвітницьку кампанію, яка сприятиме розумінню та толерантності замість ненависті та упередженості», – заявив Мадрігаль-Борлоз. Наприкінці березня міжнародна правозахисна організація Human Rights Watch заявила про серйозні проблеми у сфері прав людини, з необхідністю вирішення яких стикнеться новий президент України за підсумками виборів 2019 року. Тоді правозахисники згадували про злочини на ґрунті ненависті в Україні, а також про напади праворадикалів на жіночі правозахисні організації, акції ЛГБТ-активістів."
"2019-05-05","https://www.radiosvoboda.org/a/pershi-ledi-ukrajiny-ssha/29922285.html","Що має робити перша леді країни – приклади дружин президентів США і світу","На початку цього тижня майбутня перша леді України Олена Зеленська дала розлоге інтерв’ю американському виданню The Daily Beast. Разом зі своїм чоловіком вона писала сценарії та жарти для програм «95 кварталу» і згадала, що він протистояв спробам цензури шоу з боку власника каналу «1+1» Ігоря Коломойського. Тож «після кар’єри висміювання усього», у своїй новій ролі вона має намір «серйозно говорити про боротьбу за свободу слова». «Її голос був твердим і впевненим, коли вона говорила про вбивства журналістів та активістів, особливо Павла Шеремета та Катерини Гандзюк», – йдеться в публікації The Daily Beast. Раніше в інтерв'ю українським медіа Олена Зеленська сказала, що воліла б залишатись поза публічним життям й далі працювати сценаристкою. Водночас, вона заявила, що ще розмірковує про свою майбутню роль, а говорячи про інших перших леді, сказала, що їй радше імпонує Мішель Обама, аніж Меланія Трамп. Протягом двох термінів президентства Барака Обами, Мішель, продовжуючи усталену американську традицію перших леді, брала активну участь у громадському житті, часто виступала разом зі своїм чоловіком, давала інтерв'ю американській пресі. Одним із головних напрямків своєї роботи Мішель Обама обрала проблему боротьби з ожирінням серед американських дітей. Вона в ефірі одного з популярних телевізійних шоу активно закликала дітей рухатись, відтискалась від підлоги. А ще влаштувала город на галявині біля Білого дому, де вирощувала овочі. На відміну від неї, Меланія Трамп набагато менш публічна. Лише у березні, через два роки з часу інавгурації Дональда Трампа, вона вперше вирушила у самостійне турне країною. Напрямок її роботи у ролі першої леді – боротьба із булінгом (цькуванням) у соцмережах. Кампанія Be Best («Будь найкращим») – спрямована на подолання агресії в мережах та розвиток толерантності серед дітей. А от дружина президента Франції Емманюеля Макрона – Бріджит – вирішила офіційно не брати офіційний титул першої леді, однак, активно виконує відповідні обов'язки. Як колишня вчителька, вона опікується питаннями освіти, захисту дітей, жінок і людей з інвалідністю, проблемами здоров'я і гендерної рівності. З-поміж інших дружин французьких президентів, також особливо популярною була Карла Бруні-Саркозі. Під час президентства її чоловіка Ніколя (2007–2012), італійсько-французька модель, акторка і співачка не просто стала справжньою іконою стилю. Вона брала активну участь у благодійній роботі, боролась за захист дітей і матерів від ВІЛ, заснувала фонд, що мав на меті полегшити незаможним дітям доступ до освіти й культури, а також підтримувала організацію PETA, виступаючи за захист тварин і проти використання хутра у моді. Хоча у Німеччині президент має менше повноважень, аніж канцлер, дружина президента Німеччини Франка-Вальтера Штайнмаєра – Ельке Бюденбендер – теж бере участь у громадському житті. Заради цього вона призупинила успішну кар'єру судді з адміністративних справ. У 2010 році у Бюденбендер виявили гостру ниркову недостатність, тоді чоловік став її донором і пожертвував їй нирку. ​Інша нетипова й впливова «перша леді» – королева Йорданії Ранія, вона розбила уявлення про сучасну арабську жінку. Серед іншого, королева опікується освітою, здоров'ям, розвитком громад, питаннями молоді, міжкультурним діалогом, а ще активно використовую соціальні мережі. Вона також здавала донорську кров для постраждалих у Смузі Гази, підтримувала родини військових та брала участь у демонстраціях проти угруповання «Ісламська держава». (Передрук із «Голосу Америки»)"
"2019-05-01","https://www.radiosvoboda.org/a/suto-cholovichi-ta-zhinochi-profesii/29914535.html","«Суто чоловічі» та «жіночі» професії: як боротися зі стереотипами?","Протягом останніх кількох років все частіше у суспільстві постає гендерної дискримінації у професіях. В сучасному мовленні досі фігурують поняття «суто чоловічих» або «суто жіночих» професій. Міністерство інформаційної політики України відзняло низку роликів, в яких розповідається про те, що незалежно від статі, люди можуть однаково якісно виконувати одну й ту ж саму роботу. Чи траплялися у вашому житті випадки гендерної дискримінації? З таким питанням ми звернулися до читачів Радіо Свобода в твіттері. За результатами опитування, понад 30% респондентів відповіло, що такі випадки дійсно траплялись. У світі питання гендерної дискримінації стоїть дуже гостро, особливо щодо сексуального аспекту, флешмоби #metoo та #timeisup – тому підвердження. Та питання гендерної дискримінації на роботі стають настільки масовими значно рідше. Втім, і вони досить часто створюють резонанс. Як має виглядати інженер? В 2015 році був створений один із найбільш масштабних рухів під назвою «Я схожа на інженера». Його започаткувала розробник програмного забезпечення Ізіс Анчалі. Її світлину розмістила в своїй рекламі каліфорнійська компанія OneLogin, в якій сама Ізіс на той момент вже працювала кілька років. На рекламі була зображена сама Ізіс, а поруч був напис: «Моя команда – чудова. Всі розумні, креативні та веселі». Розміщена у соціальних мережах реклама одразу зародила дискусії планетарного масштабу. Деякі коментатори відверто глузували з того факту, що красива дівчина може працювати інженером програмного забезпечення. Сама Ізіс на платформі Medium.com згодом написала про те, що явно такої реакції на рекламу не очікувала: «Деякі люди вважають, що у мене не той вираз обличчя. Інші думають, що інженери жіночої статі так не виглядають… Але це справді я – приклад одного інженера в OneLogin. Реклама повинна була бути автентичною – мої слова, моє обличчя, і поки вона такою і є». Дівчина також сфотографувалась із плакатом з написом «Я допомагаю будувати програмне забезпечення для підприємств» та спровокувала тисячі подібних постів у соціальних мережах. Менше, аніж за місяць, флешмоб #IlookLikeAnEngineer переріс у інші – «Я виглядаю, як хірург», «Я виглядаю, як професор» тощо. Ці та інші флешмоби піднімають питання гендерних стереотипів, частої відмінності в рівні оплати праці за гендерної ознакою та інших проблем, які постають у професійному житті світової спільноти. А як в Україні? В Україні гендерну рівність охороняє Конституція за законом «Про засади запобігання та протидії дискримінації в Україні» та законом «Про забезпечення рівних прав та можливостей жінок і чоловіків». Більше того, підписана Україною угода про асоціацію з ЄС також містить в собі пункт про «забезпечення гендерної рівності та рівних можливостей для чоловіків та жінок у сфері зайнятості, освіти та навчання, економічної та суспільної діяльності, а також у процесі ухвалення рішень» Менше з тим, 8 березня ООН представила звіт, в якому вказала на зростання «гендерного цифрового розвитку» у світі, коли жінки недостатньо представлені у науці, інженерії та дизайні. За звітом Світового банку, в Україні досі не досягнуто рівності між чоловіками та жінками. Серед лідерів – Бельгія, Данія та Латвія. Україна ж опинилась на одному рівні із Білоруссю, Азербайджаном та Замбією, набравши трохи більше 78 балів зі ста. Міністерство інформаційної політики України проводить комунікаційну кампанію проти гендерної дискримінації у професійній діяльності. «Твоя професія – твій вибір» – низка роликів, які руйнують стереотипи щодо «суто чоловічих» або «жіночих професій». «Ще в дитинстві я почула вислів «За кожним сильним чоловіком стоїть сильна жінка». Начебто нічого поганого в цьому немає, але кожна жінка також має право на те, щоб реалізувати свою велич, якщо у неї є потенціал. Розвиток українського суспільства яскраво демонструє, що у жінок надзвичайно потужний потенціал, який багато років був недооцінений», – пояснила заступник міністра інформаційної політики Еміне Джапарова. Голова підкомітету з питань гендерної рівності і недискримінації та народна депутатка Ірина Суслова під час презентації проекту зазначила, що в Україні відмінність між оплатою праці чоловіків і жінок на однакових посадах та при виконанні однакової роботи становить 26% на користь чоловіків. Саме тому, ініційований Міністерством інформаційної політики проект – це заклик позбутися прадавніх стереотипів щодо відмінності у цінності чоловічої та жіночої праці. Герої роликів – чоловіки та жінки різного віку та різних професій розповідаєть про те, що людина від самого народження є вільною у виборі свого покликання. Протягом своєї історії, суспільство транформувалося настільки, що дозволяє людині будь-якої статі виконувати будь-яку роботу. При цьому, в сюжетах роликів показані приклади, в яких персонажі однаково добре виконують «суто чоловічу» або «суто жіночу» роботу. Серія відеороликів була відзнята на підтримку Державної соціальної програми забезпечення рівних прав та можливостей жінок і чоловіків."
"2019-04-05","https://www.radiosvoboda.org/a/konrursy-krasy-u-vnz/29863259.html","«Вітаємо в пеклі»: навіщо потрібні конкурси краси в університетах","Скандал у Київському політехнічному інституті, де студентки оприлюднили фотографії в спідній білизні до конкурсу краси, дав привід знову заговорити про доцільність таких змагань загалом. Організаторка фотосесії Ліза Татарина запевняє: дівчата не мали на меті нічого аморального і ніхто не вправі соромити їхній вибір. Натомість представниці феміністичного руху засуджують конкурси краси в університетах загалом як такі, що суперечать задачі вищих навчальних закладів. Наразі в Instagram-акаунті студентської ради Фізико-математичного факультету Київського політехнічного інституту немає нічого, що могло б спричинити бурхливу дискусію (та й саму сторінку наразі відкрити неможливо). Однак ще нещодавно там були опубліковані світлини і відео з фотосесії, скріншоти яких розлетілися по соцмережах. На початку квітня на сторінці з’явилися фото учасниць конкурсу «Міс ФМФ», які позували в спідній білизні, портупеях і з батогами. Підписи під світлинами свідчили, що дівчата обрали тематикою фотосесії сім смертних гріхів у християнстві, проте користувачі соцмереж сконцентрувалися на самих образах. Деякі феміністичні організації сприйняли фотосесію як таку, що об’єктивізує жінок. Зокрема громадська організація «Ліга захисту прав жінок «Гармонія рівних» оприлюднила заяву, в якій засудила публікацію такого контенту. Схожу думку має й народна депутатка з фракції «Блок Петра Порошенка» Ірина Суслова, яка лобіює рівність прав чоловіків і жінок у Верховній Раді. Парламентарка висловила побоювання, що фотографії дівчат у спідній білизні шкодитимуть уявленню про те, яке місце займають студентки в українських університетах. «Тепер КПІ буде більше знаний голими сідницями, ніж науковими досягненнями! А в декого може скластись враження, що в нас всі виші виставляють студенток на огляд, як худобу на базарі! Й після цього ми дивуємось масштабам секс-туризму, сексизму, торгівлі людьми і домашнього насильства», – пише Суслова. Депутатка додала, що спрямувала звернення до Міністерства освіти і науки та керівництва Київської політехніки. Згодом наявність такого звернення Радіо Свобода підтвердила директорка Інституту гендерних досліджень Марфа Скорик. Організаторка фотосесії й самого конкурсу, голова студентської ради фізико-математичного факультету Ліза Татарина натомість стверджує, що світлини не мали жодного еротичного підтексту, натомість образи студенток символізували складність навчання на фізико-математичному факультеті. «На фізматі реально дуже важко вчитися, жахливо важкі сесії, величезна кількість розрахунків, контрольних робіт, дійсно важко. І ми вирішили в жартівливій формі це подати – welcome to hell (англ. – «вітаємо в пеклі»). Дівчата в першому образі – дияволиці. Ми це все разом обговорювали і разом вигадували. Дияволиці – вони з рогами й батогами. Деякі приписують цьому якусь тематику БДСМ, але ми не задумували БДСМ. Якщо якісь збочені люди так подумали, то це їхні проблеми. Ми за це не відповідаємо… Друга фотосесія в портупеях і боді – кожна дівчинка рандомно витягнула собі «гріх» і сама придумала, як обіграти свій образ, свою ідею для фотосесії», – каже студентка. Вона підтвердила, що серед учасниць конкурсу були неповнолітні, проте запевняє: їхні батьки знали про участь і не заперечували. Наразі дівчина скаржиться на те, що хтось зламав Instagram-акаунт студради, а через тиск керівництва університету фотографії та відео з фотосесії довелося видалити. Читайте також: «Вчися, як дівчинка»: як в Україні створюють освіту без дискримінації​ Водночас Татарина підкреслює, що фотосесія призначалася передусім для студентів і студенток, які не побачили в ній нічого аморального, а конкурс – нагода для дівчат «відчути себе королевами». При цьому організація конкурсу краси для дівчат і хлопців входить в обов’язки голови студради. Дівчина наполягає на тому, що жінки мають право вдягатися так, як хочуть, і не бути за це присоромленими. «Я вважаю, що жінка має право вдягати все, що завгодно, або взагалі нічого не вдягати, і ніхто не має права ставити на неї тавро. Ми живемо в 21 сторіччі, питання – якби я зробила таку фотосесію для чоловіків, з батогами, рогами і в трусах, як ви вважаєте, чи був би такий хайп? Ні. Чому чоловіки можуть, а жінки – ні?», – питає студентка. Конкурси краси серед жінок – вже традиційні змагання, яке відбувається на різних рівнях: від шкіл і університетів до країн і всього світу. З одного боку, учасниць оцінюють в тому числі і за їхньою соціальною активністю, а переможниці займаються благодійністю. Наприклад, організація «Міс Всесвіт», яка влаштовує однойменний конкурс, зокрема долучається до боротьби зі СНІДом, а переможниці іншого конкурсу, «Міс Світу», долучаються до благодійних акцій по всій земній кулі. З іншого ж, змагання критикують як такі, що дискримінують жінок та ставлять на перше місце їхню зовнішність. І останніми роками формати конкурсів реагують на критику. «Мене звати Мелоді Кальдерон, я представляю регіон Ла Лібертад. Мої параметри: 81% нападів на дівчат, молодших за п’ять років, здійснюють люди, наближені до їхніх родин», – сказала одна з учасниць конкурсу «Міс Перу-2018» зі сцени восени 2017 року. Тоді всі молоді перуанки, які змагалися за право представляти південноамериканську країну на міжнародному змаганні, замість своїх модельних параметрів (бюст, талія, стегна) назвали цифри, які свідчили про масштаби порушень прав жінок у Перу. А дефіле в купальниках пройшло на тлі газетних повідомлень про вбивства та напади на жінок. Читайте також: Конкурс «Міс Україна» дискримінує переможницю Дідусенко, решту учасниць і жінок загалом – Мельниченко Дискусію навколо конкурсів краси в Україні спровокував скандал минулого року. Переможницю «Міс Україна-2018» Вероніку Дідусенко дискваліфікували через те, що вона виявилася розлученою і мала дитину. Окрім того, чи мала Дідусенко право претендувати на титул «міс», громадськість обговорювала і доцільність таких конкурсів загалом. Представниці феміністичного руху схильні відповідати негативно. Директорка Київського інституту гендерних досліджень Марфа Скорик, коментуючи ситуацію в КПІ, вбачає в ній прояв «радісного традиціоналізму» – так вона називає своєрідну реакцію на примусове працевлаштування жінок за часів Радянського Союзу. «Для дуже багатьох жінок, особливо старшого віку, сидіння вдома для їхніх доньок – це обожнюваний варіант, вони їх до того готують, вони їх так вирощують, «щоб моя донечка стала нарешті принцескою і не тягнула оці три ярма, як мати й бабуся». З іншого боку, реалії нашого життя не дозволяють бути «принцесками» такій масі дівчат, як їх до того готують, і це великий ресурс до проституювання», – каже вона в розмові з Радіо Свобода. З іншого боку, участь у конкурсах краси дослідниця пояснює тим, що це один із небагатьох дозволених суспільством спосіб для жінки публічно показати себе. «Мотивація в цих конкурсах у дівчат – це справді виявити свою суб’єктність, бути суб’єктами, а не об’єктами, виявити свою сексуальність у межах, які суспільством дозволені, у вузькому коридорі цих конкурсів, але можливість скористатися їм, дівчатам, з цього самопрояву, дуже вузьку. Не вони скористаються результатами. Вони будуть об’єктивовані і понесуть із того більше втрат, ніж очікувати», – прогнозує Скорик. Бажання студенток бути суб’єктами, а не об’єктами в різних університетах обстоюють по-різному. Наприклад, на конкурсі «Могилянська міс» у Києво-Могилянській академії цьогоріч вперше скасували дефіле в купальниках. Одна з організаторок заходу і переможниця конкурсу 2017 року Дар’я Бичкова розповідає, що від конкурсу купальників хотіли відмовитися ще два роки тому. «Багато дівчат також були проти, але тоді організатори сказали, що ні, так має бути, так було і залишиться. Але, оскільки цього року в мене були «тоталітарні» права і можливості на правах організатора і чинної міс (НаУКМА – ред.) зробити спробу його прибрати, це підтримали. Мабуть, 90% студентів Могилянки, які до мене підходили щодо цього питання потім, сказали: «О, круто, це правильно, так і має бути», – каже вона. Студентка четвертого курсу пояснює: від цієї складової конкурсу відмовилися саме тому, що учасниць можна оцінювати і за іншими критеріями, зокрема соціальною активністю. Натомість конкурс купальників, каже Дар’я, не має доданої вартості, окрім «заманювання чоловічої аудиторії». «Казали (критики скасування – ред.): «Як? На що буде приходити й дивитися чоловіча аудиторія, їм взагалі буде нецікаво!». Тоді нам не потрібна ця аудиторія. Нам потрібна аудиторія, яка буде дивитися на різнопланових, різнобічних дівчат, кожна з яких у процесі конкурсу вдосконалюється в різних сферах. І для цього ми започаткували цього року – раніше в «Міс» цього ніколи не було – тепер вони до конкурсу мають розробити і втілити маленькі власні соціальні проекти власні». Соціальна складова, додає Бичкова, стане для оцінювання учасниць не менш важливою, ніж вміння ходити на підборах і особиста харизма. Наводячи приклади благодійних проектів учасниць «Міс Україна», дівчина висловлює думку, що конкурси краси сьогодні – не тільки про красу, а й про самореалізацію. Марфа Скорик, своєю чергою, в конструктивний варіант подібних змагань не вірить. Втім, вона не очікує, що вони найближчим часом себе вичерпають. «Під яким би соусом учасниць не подали – черниць чи медсестричок – все одно сутність цього конкурсу лишиться дуже чіткою і однозначною. Вас відієрархізують, оберуть себе вас кращу. Але, з іншого боку, я не думаю, що їх можна буде припинити. Єдине, що, я б не заохочувала і запроваджувала санкції на підтримку щодо інституцій, які їх підтримують і легітимізують у себе. Не задача вишу займатися такими речами», – підсумовує вона. Натомість, додає дослідниця, університети мають докладати зусиль для того, щоб створити для студентів обох статей рівні можливості і умови для навчання."
"2019-03-12","https://www.radiosvoboda.org/a/news-oon-zhinky-prava/29816498.html","В ООН заявили про тенденцію обмеження прав жінок у світі","В Організації Об’єднаних Націй заявляють про тенденцію «повсюдного» обмеження прав жінок у світі. Виступаючи 11 березня на відкритті щорічного засідання Комісії зі становища жінок, генеральний секретар ООН Антоніо Ґутерріш закликав до боротьби за права жінок і закликав комісію домогтися «рівності з чоловіками у всіх сферах людської життєдіяльності». Ґутерріш вказав на зростання насильства щодо жінок, особливо захисниць прав людини, і жінок, які балотуються на політичні посади. Він заявив про «жорстоке поводження з жінками, які висловлюються відкрито», і додав, що жінки мають на 26 відсотків менше шансів на роботу, ніж чоловіки. Голова жіночого агентства ООН Фумзіле Мламбо-Нгкука заявила, що деякі країни не хочуть, аби медичні установи забезпечували жінкам «сексуальні і репродуктивні права». За її словами, останні дані свідчать, що 131 мільйон дівчаток у всьому світі не ходять в школу, а кількість дівчаток, які не відвідують початкову школу, зросла на 6 відсотків. Джеральдін Нейсон, яка головує в Комісії зі становища жінок, заявила, що менш ніж 7 відсотків глав держав і урядів складають жінки, і тільки один з чотирьох членів парламенту у всьому світі – жінки. За словами Нейсон, в найближчі два тижні комісія обговорить питання материнства, пенсій, безпеки жінок на дорогах і в транспорті. Комісія також зосередить свою увагу на школах, які навчають дівчаток навичкам успіху, доступу до медичної допомоги і «справедливого розподілу» домашньої роботи між чоловіками і жінками. Американський часопис US News & World Report нещодавно склав рейтинг найкращих для жінок країн і Україна в ньому посіла 66-е місце з 80. Найкращими країнами для жінок з огляду на захист прав людини, гендерну, фінансову рівність, прогрес та безпеку визнали Швецію, Данію, Канаду, Норвегію, Нідерланди, Фінляндію, Швейцарію, Австралію, Нову Зеландію та Німеччину."
"2019-03-08","https://www.radiosvoboda.org/a/vasha-svoboda--ukrajina-dyskryminacija-zhinok/29810915.html","«Треба карати чоловіків». Депутатки розповіли про дискримінацію жінок в Україні","Гості програми «Ваша Свобода»: Альона Шкрум, народний депутат України («Батьківщина»); Вікторія Пташник, народний депутат України (позафракційна); Ірина Венедиктова, юрист, радник кандидата на посаду президента України Володимира Зеленського. No media source currently available Олександр Лащенко: Привід для нашої розмови – законопроект щодо гендерних квот у наглядових радах державних підприємств. Пані Пташник, є в Україні «жіноча політика»? Ви це відчуваєте? ​Вікторія Пташник: Начебто законодавство є, гарантується законодавством, і забезпечення рівності всіх прав жінок і чоловіків Але, з іншого боку, у нас немає механізмів його реалізації. Нещодавно ввели квоту для жінок у політиці і запровадили, що щонайменше 30% представників однієї статі має бути в політичних партіях, які йдуть на місцеві вибори. Ця квота начебто спрацювала, тому що це був перший прецедент, а з іншого боку, насправді ця квота має недостатній механізм реалізації. Далі у нас є своєрідні механізми відкликання певних депутатів, які можуть бути обрані до тих самих місцевих рад. Якщо, наприклад, партійне керівництво захоче відкликати представника жіночої статі і замінити на чоловіка чи навпаки, то може це зробити. І ніякої відповідальності за це не буде. (Повна версія програми) Ми пропонуємо у наглядових радах держпідприємств запровадити квоту для представників однієї статі не менше ніж 40%. Жінки не йдуть у політику, не подаються на керівні посади, тому що існують певні стереотипи. Верховна Рада – це те ще Середньовіччя. У жовтні на комітеті з правоохоронної діяльності, який очолює пан Кожем’якін, я відстоювала поправки до Кримінального процесуального кодексу. Член цього комітету Мисик сказав у відповідь на мою юридичну промову: «тут у нас чоловічий комітет, фемінізм тут не пройде, я тут відповідаю за те, щоб фемінізм не пройшов, а жінки, які приходять сюди, вносять сум’яття!» Я подала скаргу щодо порушення депутатської етики, як мінімум – хай відповідає. Він не прийшов навіть на регламентний комітет. Якась жінка після такого випадку подумає: а для чого це мені потрібно? По-перше, за такі дії треба карати чоловіків. По-друге, квотний принцип може спрацювати. Інститут міжнародної економіки Петерсона проаналізував майже 22 тисячі компаній у 2016 році в 91 країні і виявив, що компанії, в яких 30% і більше керівників жінки, мають чисту рентабельність на 15% вищу, ніж там, де немає жінок у топ-менеджменті. І запровадження посади урядового уповноваженого з гендерної політики, і квоти на рівні закону, інші законопроекти з’являються у Верховній Раді, зокрема про квоти в наглядових радах держпідприємств – це свідчить, що державі цікаве це питання, щоб створити належні умови, щоб жінка могла спокійно працювати і поєднувати і сім’ю, і роботу. – Пані Шкрум, якщо Юлія Тимошенко стане президентом України, в плані гендерної рівності щось може змінитися? Я читав програму Юлії Володимирівни як кандидата у президенти на сайті ЦВК, там нічого про це немає. ​Альона Шкрум: Треба відбирати найкращих, найуспішніших керівників держпідприємств, треба вибирати на держслужбу найкращих керівників. Але так сталося у нас за величезними стереотипами, за радянськими історіями, що «місце жінки на кухні». Ми це досі чуємо по регіонах. У нас одне з найменших представництв жінок не лише в політиці порівняно з ЄС, а на керівних посадах будь-якого органу, у будь-якій сфері, у будь-якому бізнесі. У Верховній Раді сьогодні є закон про вибори. Має бути квота 30% у конкретній партії. Але немає імплементації, що з цим робити. Наприклад, квота була добровільна на загальні вибори. Єдина партія, яка цю квоту виконала, – це була партія «Самопоміч». Юлія Тимошенко бере на себе зобов’язання зробити 30% мінімум і на місцевих виборах, і на парламентських у загальній кількості жінок у списку. На цих виборах у нас було 29%. Тривалий час Тимошенко була єдиною жінкою в українській політиці на величезних державних посадах. В Україні 75% керівних посад в усіх професіях, крім двох професій (освіта початкова, дошкільна і середня і надання послуг у салонах краси), – це чоловіки. Жінка повинна мати вибір. В Україні майже немає ректорів-жінок. Професори, дуже круті науковці є жінки, а ректорів чомусь не обирають. Так само наглядові ради держпідприємств. Для мене була шоком, наприклад, статистика міжнародних організацій – менше корупції, коли представлені рівномірно обидві статі, і краще зростання фінансове компанії, державної і недержавної. Сьогодні, наприклад, 60% жінок вважають нормальною таку дискримінацію, те, що вони не представлені на керівних посадах або лише 11% у парламенті. Це страшніше, що молоді дівчата вважають це нормальним! Є дуже круте дослідження Маккензі. Вони порахували: якщоу світі було б 30% жінок на керівних посадах в політиці і в бізнесі, то це дало б ВВП світу понад 23 мільярдів доларів за рік! Це майже ВВП Америки і Китаю рівномірно. (За останніми опублікованими даними за 2017 рік, ВВП США склав понад 19 трильйонів доларів США, ВВП Китаю – понад 12 трильйонів доларів – ред.) Квоти нам треба ввести на один, на два, на три роки просто, щоб розбити кувалдою цю скляну стелю. Потім квоти будуть не потрібні, тому що коли вже жінки потрапляють на керівні посади, показують себе круто і в політиці, і в бізнесі, і в освіті. Але щоб запустити, треба розбити цю скляну стелю. Два роки тому на 8 березня я була в Європарламенті. Ми на слуханнях Європарламенту були на останньому місці, були гірші, ніж Росія, за доступом жінок до професії. У нас було 167 професій, на яких було заборонено жінкам бути. Наприклад, у військових професіях жінки не могли бути на найвищих посадах. Приїхали в Україні – всі ці радянські норми прибрали. Зараз жінка може бути на цих посадах – і водієм тролейбуса, і на найвищих посадах в ЗСУ. – Пані Венедиктова, якщо Володимир Зеленський стане президентом, якою буде гендерна політика? Чи тут особливо прописувати, на ваш погляд, особливо нічого не треба? Жінка і сім’я і жінка, дуже активна в політиці – що тут може зробити держава, щоб допомагати таким жінкам? ​Ірина Венедиктова: У нас достатньо гарне законодавство і дуже багато всього зараз ще проводиться в державі. Коли пан Зеленський стане президентом, буде продовжувати цю лінію. Треба проводити певні заходи, щоб жінки дійсно йшли і на управлінські посади, і в політику, і взагалі робили кар’єру. Просто регулюванням, введенням нових норм, нових обов’язкових імперативних квот проблему вирішити буде неможливо. Треба підготувати середовище, щоб жінці було зручно робити кар’єру. Подивіться на жінок у Європарламенті – як вони можуть прийти з дитиною на засідання, можуть її погодувати. Більше того, як до цього ставляться інші депутати! Це дуже доброзичливо, це правильно і це підтримка для жінки. Якщо навіть на рівні Верховної Ради це заохочуватиметься, підтримуватиметься… У чоловіків спочатку працює розум, у жінки (чи в політиці вона, чи в науці, де завгодно, чи вона – громадський діяч, чи домогосподарка) спочатку спрацьовує емоція. Це природній стан речей. Треба для жінки зробити гарний емоційний стан, щоб вона розуміла, що може реалізуватися в інших сферах. Базова потреба чоловіка – повага. Базова потреба жінки – безпека. Виходячи з цього, треба робити. Чоловіків більше у політиці, на різних посадах – для них це природно, бо намагаються знайти якомога більше людей , які їх поважали б. Треба дивитися на оці речі, абсолютно глибинні, абсолютно природні для поділу статей. З одного боку, говоримо про недискримінацію, а з іншого – чоловік і жінка є різними. На Радіо Свобода – з березня 2005 року. До того працював три роки на Громадському радіо. Народився 1969 року в Києві. Закінчив Київський національний університет імені Тараса Шевченка."
"2019-03-08","https://www.radiosvoboda.org/a/ukrajina-zhinky-rejtynhy/29811019.html","Найкращі держави для жінок: які місця посідає Україна в рейтингах?","Які Україна посіла місця у рейтингах найкращих держав для жінок і світових рейтингів гендерної рівності? Україна в рейтингу найкращих для жінок країн, складеному американським часописом US News & World Report, посіла 66-е місце з 80. Рейтинг створили на основі опитувань жінок із 80 різних країн щодо п’яти рівнозначних атрибутів держав: турбота про права людини, гендерна рівність, рівність доходів, прогрес та безпека. «Обігнали» в цьому рейтингу Україну всі сусіди: Польща посіла 22-е місце, Угорщина – 24-е, Словаччина – 32-е, Румунія – 36-е, Росія – 37-е, Білорусь – 48-е. Молдови у списку немає. Свою позицію у рейтингу Україна займає між Єгиптом та Анголою. Найкращі країни для жінок, згідно з аналізом, – Швеція, Данія, Канада, Норвегія, Нідерланди, Фінляндія, Швейцарія, Австралія, Нова Зеландія і Німеччина. Видання також публікує більш загальний рейтинг «найкращих країн», який враховує якість життя, стан економіки, культурну спадщину, культурний вплив тощо. В ньому Україна посідає 65-е місце з 80. Про гендерну рівність Світ загалом рухається в напрямку правової й економічної гендерної рівності. Тим не менш, відбувається це дуже і дуже повільно, мовиться у статті американської медіакомпанії CNN. Посилаючись на звіт Світового банку, автор зауважує, що сьогодні лише шість країн надають жінкам і чоловікам рівні права. Повну оцінку у сто балів у дослідженні під назвою «Жінки, бізнес і закон-2019» Світовий банк дав Бельгії, Данії, Франції, Латвії, Люксембургові і Швеції. Україна у цьому рейтингу, в свою чергу, набрала майже 79 балів – її «сусідами» стали Білорусь, Азербайджан і Замбія. В іншому світовому рейтингу гендерної рівності за 2018 рік, який щороку складає Всесвітній економічний форум, Україна посідає 65-е місце серед 149 держав. Найкращий вигляд справи мали, за даними організації, саме в освітній сфері – за цим показником Україна посіла у рейтингу 26-е місце. Найгірший – у галузі політики – 105-е місце. Сьогодні до 70% усіх жінок у світі все ще повинні підлаштовувати свій вибір професії на основі чинних законів. Справа в тому, що в деяких державах, в тому числі в Україні, закон інколи не дозволяє жінкам працювати в певних галузях на тих самих умовах, що й чоловікам. Наприкінці 2017 року в Україні була скасована раніше чинна заборона жінкам працювати за більш ніж 450 видами діяльності. Заборона тимчасово лишається на низку професій у галузі гірничих робіт, але й її мають із часом скасувати. За повідомленнями, також іще є обмеження на службу жінок на певних посадах у війську, які регулюються закритими наказами, хоча й цей перелік постійно скорочується. Приєдналася до Української редакції Радіо Свобода у 2017 році. Здобула ступінь магістра з міжнародних відносин та дипломатії в Англо-американському університеті у Празі. Продюсерка соціальних мереж."
"2019-03-08","https://www.radiosvoboda.org/a/29810904.html","Сім українських спортсменок-руйнівниць стереотипів про «тільки чоловічі» види спорту","Хокей, регбі, пауерліфтинг, MMA – це ті види спорту, про які ми звикли чути, що у них «виступають лише справжні чоловіки». Проте, парадокс у тому, що саме тут українки показують «золоті» результати і вважаються сильнішими у світі. Як їм вдається поєднувати професійний спорт та материнство? Чи залишається жіночність, якщо спортсменка виступає у єдиноборствах та силових видах? Радіо Свобода зібрало історії дівчат, які руйнують стереотипи про «тільки чоловічі» види спорту.​ Ці чемпіонки, як і інші жінки – тендітні, гарні, мудрі та ніжні. Вони лише на змагальній арені стають по-спортивному агресивні та продовжують боротися, перемагаючи біль. Самі дівчата кажуть, що не поступаються чоловікам – ні морально, ні фізично. Її ім'я вже вписане в світову історію пауерліфтингу: Лариса Соловйова – перша спортсменка, яка чотири рази поспіль виграла Всесвітні Ігри (змагання проводяться один раз на чотири роки, це Олімпіада – для неолімпійських видів спорту). Отже, з 2005 року українка – найсильніша жінка світу, і на цьому зупинятися не збирається. Лариса жодної статистики своїх успіхів не веде, каже, щоб не наврочити. Просто щоразу ставить собі нову мету, докладає зусиль, а потім показує рекордні результати. «Подобається не воля до перемоги, а воля в підготовці – саме цей тренувальний підготовчий процес. Я в нього закохана. Мені подобається ставити перед собою нову мету й долати її – на тренуваннях, у житті. Тому що спорт – це не просто пара годин, проведених у тренувальній залі. Це життя! Без цього не бачу себе», – розповідає Соловйова. У дитинстві Лариса займалася спортивною гімнастикою, а після того, як у спортивній школі секцію закрили, почала ходити в тренувальну залу, щоб підтримати форму. Там їй і запропонували спробувати себе в пауерліфтинзі. Каже, не вважає, що цей вид спорту лише чоловічий. «Жінкам також притаманно бути сильними – і фізично, і морально. Жінки можуть усе», – вважає чемпіонка. І при цьому, Лариса Соловйова не лише видатна спортсменка, вимогливий тренер, але й ніжна мама. Донечка Настя, за словами Лариси, головна людина в її житті. Цікаво, що навіть під час вагітності Соловйова займалася спортом. «Під час вагітності постійно знаходилася в тренувальній залі та робила ті вправи, які можна було, які дозволяли фахівці. Звичайно, це не була велика вага, але фізичну форму підтримувала. Після того, як народила мою донечку, уже за тиждень була знову в тренувальній залі з чітким рішенням – я повертаюся до спорту. А за чотири місяці вже виступала на перших змаганнях», – розповідає Лариса. Зараз найсильніша жінка України та світу змагається у ваговій категорії до 63,5 кілограмів, а у трьох вправах – присідання, жим і тяга – підіймає в 10 разів більше за свою вагу. Каже, сподівається, що з часом пауерліфтинг стане олімпійським видом спорту і тоді ще здобуде нагороду вищого ґатунку і на Олімпіаді. Читайте також: 10 історичних перемог українських спортсменів На початку 2019 року жіноча збірна України з хокею вперше за 27 років змагалася на світовому рівні й достроково виборола собі путівку на чемпіонат світу у Дивізіона ІІB. Немалу роль у цьому зіграла й харків'янка Владислава Скащук, яка забила чотири шайби суперницям. Хокеєм Владислава Скащук займалася з третього класу. Через те, що в Україні на той момент дівочий хокей не був надто популярним, грала часто проти хлопців. «Ми ні в чому не поступалися хлопцям. Навпаки, були моменти, коли дівчата були кращими, і це мотивувало всіх. З одно боку – хлопців. Як це дівчата виявились спритнішими за нас? З іншого – дівчат: одного разу вже довели, що ми кращі, зробимо це знову», – розповіла Владислава. Так дівчина займалася до 15 років, а після цього була змушена кинути хокей. На той час жіночі команди так і не з’явилися, а за спортивними українськими законами після 15 років дівчатам було заборонено виступати в чоловічих командах. Вибір: або їдьте за кордон, або «до побачення, хокей». Владислава обрала другий варіант. Вона повернулася до хокею через 10 років, коли почула, що в Харкові збирають команду «Пантери». За ці три роки стала чемпіонкою України, двічі визнавалася кращим нападником, а ще нарешті реалізувала мрію дитинства – виступала під синьо-жовтим прапором. «Я так мріяла, що обов’язково одягну майку збірної України. І навіть уже попрощалася з цією мрією, коли пішла з хокею. А тут, через 10 років, «синьо-жовта» форма на кваліфікації чемпіонату світу. Я стала автором першого голу у складі відновленої збірної України. Ми здобули «золото». Це було так емоційно. Насправді, для мене неважливо, скільки саме заб'ю шайб, чи буду кращою в команді. Потрібно просто забити більше, ніж суперниці. Чи я заб'ю, чи передам пас, чи просто дівчата з іншої «п'ятірки» – це байдуже. Бо ми – одна команда, і це наша спільна перемога», – розповідає хокеїстка. Владислава вдома і на льоду – це дві різні людини, кажуть її друзі. Сміються, що саме тут дівчина дозволяє собі бути більш емоційною та агресивною. Хоча в жіночому хокеї, на відміну від чоловічого, заборонені силові прийоми: за це можуть покарати штрафними хвилинами, тож команда залишиться на льоду в меншості. Удома її чекає головна підтримка – трирічний син, який спостерігає за всіма виступами мами. «Він або зі мною на льодовій арені, або вдома перед телевізором. Я повертаюся додому, а він вже розказує, де були помилки, чому я не забила шайбу, усе аналізує. Потім обіймає, цілує та каже, щоб наступного разу все вдалося», – сміється Владислава. Наступного року жіноча збірна України гратиме на світовій першості дивізіону ІІB. А вже у квітні 2019 року стануть відомі всі суперниці «синьо-жовтих». Читайте також: Без зарплат, але з амбіціями: 10 фактів про історичну перемогу жіночої збірної України з хокею Каратистка з ураженням слуху з Сєвєродонецька на Дефлімпіаді у 2017 році гучно заявила про себе на весь світ. Вона з легкістю перемогла попередню чемпіонку світу – турецьку спортсменку з рахунком 5:0 в абсолютній першості, розгромила каратистку з Росії в особистих змаганнях, а крім того, допомогла збірній України перемогти в командному турнірі. Карина Янчук стала триразовою чемпіонкою Дефлімпійських ігор, і такий результат до неї не показував жодний спортсмен. З дитинства в Карини були проблеми зі слухом, тому вона мала велике навантаження і за шкільною програмою (потрібно було більше вчитися), і багато індивідуальних занять з сурдологом та займалася малюванням. Уже у 8 років додалися ще й єдиноборства. Це було гун-фу, тобто виступали на змаганнях за правилами контактного карате та кікбоксингу. «Із дівчат я займалася лише одна. І що цікаво, усе з першого разу вдавалося. У 13 років я була кандидатом у майстри спорту з кікбоксингу, з рукопашного бою та воєнно-спортивному багатоборства. Крім того, на всіх змаганнях я виступала проти хлопців. Наприклад, мені було 10 років і я боролася проти хлопців, яким було 12 років. Я боялася, але вигравала. Це мене додатково стимулювало. Трохи пізніше, на чемпіонатах, виступала з дорослими дівчатами. Просто тоді, ще не було вікових категорій «юніори» та «молодь». Батьки писали дозвіл, і я йшла перемагати дорослих», – згадує Карина Янчук. Уже коли Карина вступила до університету, їй запропонували виступати в карате, і знову бойовий настрій та працелюбність дозволили дівчині бути переможницею. На Дефлімпіаді у 2013 році вона здобуває своє перше «золото», а через чотири роки увійшла в історію, як унікальна каратистка. Щоправда мало, хто знає, з яким болем Карина виходила на бої. «За день до змагань я травмувала спину. Взагалі не «працювала» ногами, просто не мала змоги їх навіть підняти. Це був найбільший мій страх. Але це тримали в таємниці, бо суперникам не можна знати про твої слабкі місця. Наш лікар, масажист та чарівники – медики всієї збірної – з вечора до ночі намагалися мене поставити на ноги, і це вдалося. Наступного ранку вийшла на татамі та перемогла. Взагалі не пам'ятаю, що і як робила ногами, але балів набила багато», – каже Карина. Три «золота» – це не фортуна, а плідна праця, розповідає спортсменка. Уже зараз Карина готується до чемпіонату Європи у 2019 році, світової першості у 2020 році та чергової Дефлімпіади у 2020 році. Карина каже, як будь-яка жінка, дуже любить салони краси та різні косметичні процедури. А так як більшість свого часу проводить на тренувальних зборах та змаганнях, то у вільний час змінює кімоно на красиву сукню та підбори. Читайте також: Перший гімн України на Олімпійських іграх співав спортсмен з Луганщини Вона – гравець збірної України, має досвід виступів у чемпіонатах Угорщини та Іспанії, а також перша баскетболістка, яка за один сезон змогла стати кращою спортсменкою Європи серед юніорів та молоді. Тепер Олександра Радулович грає в українській лізі та допомагає як тренер новому поколінню. Хоча в дитинстві Олександра була на «ти» зі скрипкою. І щодня протягом трьох років займалася музикою. Врятував, як не дивно, зріст дівчини. «Я була найвищою в класі. Тому батьки вирішили, що годі наді мною знущатися, ураховуючи, що не подобається мені музика. І віддали на баскетбол. І мені так сподобалося, що я навіть дома відпрацьовувала всі необхідні елементи, через що мама сварилася, бо м'яч бився від стіни, а далі вже куди потрапить», – сміється Олександра. Батьки були головною підтримкою дівчини, вони ж іноді приймали рішення, які спочатку Олександра не розуміла, але коли бачила результат, то була дуже вдячна за такі «наставлення». «Коли тобі 14 років, то ти все ж таки дівчина, і хочеться якоїсь уваги від хлопців. Мої батьки одразу сказали, твоє особисте життя – це баскетбол. І я зараз вдячна, бо змогла досягти таких результатів саме тому, що в моєму житті не було часу на жодні дурниці, тільки тренування та навчання. А ще пригадую, як мене батьки підстригли. У мене було красиве довге волосся, а потім взяли і «під хлопчика». Я так здивувалася – ну як так? Я же дівчина! Насправді, не помічала, що постійно волосся поправляла, через що відволікалася під час гри. Руки були на голові, замість того, щоб «захищати» та «забивати», – згадує Олександра. У 2004 році її називали найперспективнішою баскетболісткою Старого світу, але вона отримала важку травму – розрив передньої хрестоподібної зв'язки, через яку ледь не пішла зі спорту. Проте бойовий характер дівчини та підтримка близьких допомогли. «Мені видалили меніск, поставили штучну зв'язку. Тоді це було краще рішення. Адже медицина не мала такого рівня, як зараз. Потім ще раз оперували, тепер потрібне вже третє хірургічне втручання. Але операція не головне, важливо, як ти відновлюватимешся. Я займалася через біль, віджималася, а коли повернулася додому з лікарні, то взагалі травмована нога не згиналася в колінному суглобі. Проте в спорт повернулася», – каже Олександра. Виступи за збірні, чемпіонати інших держав, народження двох дітей та навіть спроба все кинути. Каже, травми про себе постійно нагадують. А баскетбол так просто не відпускає. «Це красивий, динамічний та дуже непередбачуваний вид спорту. Навіть якщо ти виграєш за очками всю гру, але це може змінитися – тебе можуть наздогнати та переграти. Тут жодної секунди не дозволяють розслабитися та подумати: «О, ми виграємо!». І це приваблює у цьому виді спорту», – каже Олександра. Українка Дарина Самчик на світовій першості ММА у ваговій категорії до 52 кілограмів не залишила шансів шведці Ніні Бек, зустріч завершилася нокаутом у третьому раунді. Так Самчик стала першою представницею «синьо-жовтих», хто зміг піднятися на вищу сходинку п'єдесталу пошани на чемпіонаті світу зі змішаних єдиноборств. Про єдиноборства Дарина мріяла з дитинства. Головним прикладом був рідний дядько, який займався спортом та тривалий час боксував. Саме він запевняв дівчину, що вона має вміти постояти за себе. Проте батьки були проти, і Дарина так і не потрапила до жодної спортивної секції. У 21 рік вирішила таки реалізувати свою дитячу мрію. Спочатку обрала тайський бокс, після цього перейшла до MMA. Займалася недовго: кинула, вийшла заміж, народила дитину та повернулася. Ось вже цілеспрямовано та усвідомлено, розповідає Дарина Самчик. «З самого початку в мене взагалі нічого не виходило. Мені здається, що саме через це я закинула тренування. Дуже хотілося на змагання, начебто і тренувалася, намагалася, але результату взагалі не було. А у 2016 році на своїх перших змаганнях – Кубок України – виграла завдяки характеру. З того часу, все й почалося. Хоча я досі вчуся – у мене багато чого не виходить, чи виходить, але не досконало. Є помилки, над якими постійно працюю. Якщо відверто, до мене дуже довго «доходить». Іноді якісь «прийоми» мені повторюють 10-20 разів. Я начебто побачила, зрозуміла, але коли починаю відпрацьовувати, все рівно не те. Тому працюємо. Тренуємо до автоматичної реакції, і потім на змаганнях воно якось само згадується, саме в той момент, коли потрібно», – каже Дарина Самчик. Чемпіонка світу розповідає, найбільше у MMA подобається саме вихід у «клітку» – немов входиш у транс, коли борешся. Запевняє, адреналін і спортивна агресія – нормальні почуття під час виступу, але навіть бійцівську злість потрібно стримувати, бо можна «загратися» і, навпаки, програти. «Раніше думала, що MMA для дівчини – нічого страшного. Зараз розумію, що все залишає слід на стані здоров'я. Це розсічення, удари, зламаний ніс, травми спини, некрасиві руки, бо вони збиті. Тому рік я ще точно залишаюся у спорті, а далі буду дивитися за психологічним та фізичним своїм станом», – каже Дарина. На зимовій Олімпіаді 2022 року вперше в історії змагатимуться жінки в монобобі – це різновид бобслею, у якому швидкісний спуск по льодовому треку виконує лише одна людина. Лідія Гунько боротиметься за путівку на Ігри та шанс представити «синьо-жовтих» у цьому виді. Вона – єдина в Україні дівчина, яка підкорює монобоб. Хоча у спорті Лідія не нова людина – займалася веслувальним спортом та стала бронзовою призеркою на чемпіонаті Європи серед юніорів, тривалий час виступала на турнірах серед стронгвумен і посіла другі місця на World's Strongest Woman-2016 і Arnold-2017. Саме її тренер з «богатирського багатоборства» Михайло Гераскевич запропонував спробувати власні сили в монобобі. Він же тренер і батько Владислава Гераскевича – першого представника у скелетоні на Олімпійських іграх (Пхьончхан, 2018). «Восени 2018 року на латвійському санно-бобслейному треку я здійснила серію спусків і виявилося, що маю певні здібності до цього. Продовжити тренування та взяти участь у змаганнях не було можливості: по-перше, це надзвичайно дорогий вид спорту і самотужки я не маю можливості ним займатися; по-друге, у цьому зимовому сезоні я працюю фізіотерапевтом з українським скелетоністом Владом Гераскевичем. Але вже з наступного зимового сезону, я не лише відпрацюю передзмагальні тренування, але й візьму участь у змаганнях, які будуть визначені міжнародною федерацією бобслею та скелетону (IBSF)», – каже Лідія. Зараз Лідія відновлюється після двох складних операцій на колінах, а тому пропускає навіть змагання зі стронгвумен. Та й сама дівчина каже, займатися одразу двома видами спорту – неможливо, тим більше такими різними. Наприклад, у стронгу потрібна велика маса тіла, а в бобслеї необхідно потрапити у свою вагову категорію, ураховуючи навіть екіпірування. Тому зараз Лідія обрала пріоритетом на найближчі чотири роки зимовий вид спорту. Каже, не розуміє порівнянь жіночого та чоловічого видів спорту, адже сучасний спорт, на її думку, «активний борець за гендерну рівність». «Дівчата сьогодні грають у футбол, хокей, баскетбол, гандбол та інші види. Неможливо уявити легку та важку атлетику без дівчат, чи бокс та боротьбу, де змагаються лише чоловіки. На мою думку, дівчата, які штовхають ядро чи виходять у боксерський ринг, є набагато жіночнішими, ніж ті, які ніколи не займалися «чоловічим» спортом», але палять цигарки та активно вживають алкоголь», – розповідає Лідія. У дитинстві Наталія Мазур займалася бальними танцями, після цього понад 10 років присвятила легкій атлетиці – біг на 100 метрів, і коли п’ять років тому вирішила перейти у жіноче регбі – це був шок і для її батьків, і для її друзів. Та й сама Наталя до першого тренування навіть не уявляла, що це за вид спорту. Але каже, завжди цікавилася іграми з м'ячем. «Це була любов з першого погляду, – сміється Наталія Мазур, – я прийшла на перше тренування й мені настільки все сподобалося: команда, атмосфера, вид спорту. Дуже допомогло, що я раніше була спринтером, тому що в регбі потрібно швидко бігати. Але увесь смак цього виду спорту відчуваєш, коли саме виступаєш на змаганнях. Поки просто на тренуванні тобі розповідають правила, відпрацьовуєш технічні моменти – це просто знання. А ось вже під час гри потрібно швидко реагувати, прораховувати – і тут справжнє регбі». І через 5 років занять Наталія чує від знайомих, що регбі – нежіночий вид спорту. Каже, що насправді у змаганнях серед чоловіків більше силової боротьби, але й жінки не нехтують такими прийомами. «Зазвичай дівчата намагаються відійти від сутичок, але є такі гравці, які, навпаки, «лупяться», тобто їм все рівно «стінка» є перед ними чи ні, вони біжать прямо. Все залежить від гравця – як його тренували, які в нього методи. Це не означає, що в чоловіків силова боротьба, а ми граємо «технічненько», щоб нікого не зачепили. З часом всі «оббиваються», тобто звикають до сутичок та появи синців», – каже Наталія. Та додає, збірна України з регбі – це звичайні дівчата. Одягають сукні, ходять на підборах, роблять манікюр та макіяж. А ще їх постійно плутають з моделями, бо дівчата всі високі. І вже на полі з'являється та спортивна агресія, яка має допомогти вигравати. До речі, 20-21 липня Наталія Мазур і жіноча збірна України боротимуться за путівку на Олімпійські ігри в Токіо у 2020 році. Якщо «синьо-жовті» потраплять до топ-6 команд, то вперше українські регбістки підкорюватимуть Олімп. Читайте також: 9 чемпіонатів світу та Європи, які відбудуться в Україні у 2019 році Журналістка проєкту Радіо Свобода «Донбас.Реалії». У 2012 році закінчила Львівський національний університет імені Івана Франка за спеціальністю «журналістика». До команди Радіо Свобода долучилася у 2018 році. Висвітлюю теми, пов’язані з окупацією Донбасу. Цікавлюся спортом та кіно."
"2019-03-08","https://www.radiosvoboda.org/a/29810394.html","Вітати чи не вітати? Як змінилось ставлення до Міжнародного дня жінок (огляд)","Традиційна щорічна дискусія у соціальних мережах: чи вітати жінок із 8-м березня? Дехто змінив своє ставлення до свята та наповнив його новим змістом. А дехто взагалі відмовився приймати привітання та подарунки. Радіо Свобода зібрало найцікавіші публікації українок у соцмережах, де вони розповідають про своє ставлення до Міжнародного дня жінок. Виконувачка обов'язків міністра охорони здоров'я Уляна Супрун розповіла, чому вона не святкує 8 березня: «Людство дійсно досягло великого поступу в боротьбі за рівність прав — у цивілізованих країнах жінки голосують, навчаються та працюють так само, як і чоловіки. Але боротьба за права жінок – це все ще величезне поле роботи. І дарування букетів та цукерок або ж підкреслене виявлення особливої уваги та турботи 8-го березня у цьому не допомагає. Бо це лише відкидає назад всі успіхи, які довелося досягти під час багаторічної боротьби за гендерну рівність». Віце-спікер парламенту Ірина Геращенко пише, що все ж відзначатиме 8-ме березня. От тільки зміст у це свято вона вкладає нетрадиційний: «8 березня варто підняти келих просеко за тих сміливиць, які сто років тому в різних країнах світу виборювали виборче право для жінок. За мільйони тих, хто боровся за рівні права – права на освіту, на роботу, займатися політикою і обіймати високі посади, за право жінки служити в армії і бути в так званих «чоловічих професіях». В ці дні я думаю про жінок-воїнів, жінок-волонтерів, жінок зі світу бізнесу, які створюють робочі місця і платять податки, всіх своїх колежанок-депутаток і міністрів, з якими я дружу, й яким опоную, але яких точно шаную, бо знаю, скільки вони працюють». Журналістка Анастасія Федченко також пише про те, що 8-ме березня – це не просто свято краси й жіноцтва: «Не підмінюйте поняття. Не перетворюйте цей день в одноразову акцію із миття посуду вдома, трьох сумнівної свіжості тюльпанів із переходу, милих картиночок. Просто в усі дні можна поважати жінок, їхнє право на вибір сфери діяльності, а не «гиги, ти ж мужика собі там шукаєш?», «а як твій хлопець ставиться до того, що ти їздиш у відрядження?», «ти дівчинка, треба бути милою і м'якою». Тому жінкам я бажаю мати необмежені можливості для самореалізації, а чоловікам поважати дівчат щодня». А от українська поетеса, видавчиня та культурний менеджер Мар'яна Савка розповідає, що повністю викреслила 8-ме березня зі свого життя: «8 березня – рудимент радянського календаря святкових дат. Давно викреслила його з власної системи цінностей – не потребую привітань. Але думаю про маму. Про те, що більшу частину її життя оте 8 березня було чи не єдиним святом, яке давало їй законне право на увагу як до жінки. 8 березня тато щороку ритуально смажив картоплю. Це була ціла атракція – тато на кухні! Останніми роками мама стала все частіше висловлювати феміністичні погляди. Тепер їй стає шкода, що постійно ставила себе на другий (третій) план, що свідомо не робила кар‘єри, не могла уявити собі, що можна поїхати на гастролі чи в якийсь інший спосіб залишити сім‘ю без щоденної опіки. Вона каже: не повторюй моїх помилок». Кандидатка в президенти України Юлія Тимошенко пише, що для неї 8-ме березня це все-таки свято: «Цей день має нагадувати про права жінок. І це правильно. Ми, жінки, маємо такі самі права, як і чоловіки! Але дуже часто навантажуємо себе лише обов’язками… Для мене особисто, як і для багатьох з вас, 8 березня асоціюється не з радянським офіціозом, а передусім – з весною, оновленням, теплими вітаннями і добрим настроєм. Це світлий і хороший день. Крім того, ще один привід для вітання нашим найкращим у світі жінкам точно не завадить!». Інша кандидатка в президенти України Інна Богословська, судячи зі всього, також святкує Міжнародний жіночий день: «Як би не було складно в житті, варто використовувати будь-який привід, аби потішитись красі, розуму, чарівності та інтуіції, вмінню терпіти й надихати, які подарував нам Господь, створюючи жінку! Будьте щасливими!» Журналістка Ірина Славінська привітала жінок із восьмим березня та запросила на сьогоднішній Марш в центрі Києва: «Всіх посестер вітаю з 8 березня. Зичу нам свята весни розквіту прав людини, а також свята краси поваги до рівності прав жінок і чоловіків. Найкращий спосіб відсвяткувати 8 березня – піти на марш. До того ж, підготовка до маршу розкриває креативність» Щорічний Марш жінок на підтримку гендерної рівності пройшов у Києві Народилася у 1994 році в Києві. У 2015 році закінчила Національний університет «Києво-Могилянська академія» за спеціальністю філософія та релігієзнавство. На Радіо Свобода – із 2015 року. Працюю з соціальними медіа, пишу про кіно."
"2019-03-08","https://www.radiosvoboda.org/a/29808685.html","Як українська курсантка була британською кадеткою","Анастасія Бугайчук з одеської Військової академії – єдина українська курсантка, яка пройшла навчання в Королівській військовій академії в Сандгерсті у Великій Британії. Розташований у графстві Суррей вищий військовий навчальний заклад відомий, зокрема, тим, що свого часу його закінчили британський прем’єр-міністр Вінстон Черчилль, принци Вільям і Гаррі Уельські, великий герцог Люксембургу Анрі, емір Катару, король Бахрейну, султан Брунею. За престижем Royal Military Academy Sandhurst порівнюють із академією Вест-Пойнт у США. Про отриманий кадетський досвід, своє майбутнє у лавах Збройних сил України і те, як навчання у Великій Британії змінило особисте ставлення до гендерного питання, українська курсантка розповіла Радіо Свобода. Анастасія Бугайчук – із Бердичева. Військову професію обрала свідомо, без вагань. Батько – військовий. Мама – медична сестра – у 2015 році уклала контракт із ЗСУ. Упродовж останніх чотирьох років батьки Анастасії разом несуть службу у 56-й окремій мотопіхотній бригаді (віднедавна 56-а ОМПБр називається «Маріупольською» – ред.). Сестра – прес-офіцер. Дід – у минулому теж військовий, хімік. Отже вибір, зроблений Анастасією у 9-му класі, нікого в родині Бугайчуків особливо не здивував. Дівчина у свою чергу ще тоді знала, де саме хоче служити, – у Сухопутних військах. У 2015 році вона стала курсанткою факультету ракетно-артилерійського озброєння (РАО) одеської Військової академії. Назва спеціальності, яку нині вона опановує вже як магістр, звучить серйозно: «Боєприпаси, вибухові пристрої, освітлювальні та сигнальні засоби». «Спочатку вчитися було непросто, але водночас цікаво», – згадує вона. Нагода вирушити на навчання до Великої Британії була випадковою. Анастасія перемогла на одній з олімпіад з англійської, які регулярно проводяться у Військовій академії в Одесі. Потім, завдяки співпраці міністерств оборони України та Великої Британії, з’явилися навчальні місця у британському виші. «Коли зателефонували із Києва повідомити, що мене рекомендовано для навчання у Сандгерсті, одразу не повірила. Подумала, жарт якийсь. А підтвердилось – була шокована», – розповідає Анастасія. «Має значення не стать, а знання, досвід, мотивація» – В академії у Великій Британії я усвідомила: поділу на жінок і чоловіків серед військовослужбовців немає. Обов’язки у всіх рівні, роботу виконують однаково. Якщо хлопець-кадет запропонує допомогу дівчині-кадету, скажімо, понести щось важке, там сприйматимуть як образу, – буде виглядати так, ніби він сумнівається у її спроможності, компетенції. До жінок, якщо вони профі, там прислухаються. Не так, як у нас: «Баба щось говорить, ну то і нехай». До того ж, наші хлопці, чоловіки зазвичай впевнені, що жінки просто рвуться до влади, що нам кортить покомандувати. В моїй роті у Сандгерсті командиром була жінка із чималим військовим досвідом, у тому числі у «гарячих точках». Саме там і тоді я усвідомила: не стать має значення, а твої знання, досвід, мотивація. Якщо вже обрала військову професію, повинна зрозуміти: бути військовим – фізично й психологічно важка, ризикована праця. – Коли кажуть про гендерну рівність у війську – що це для вас означає? – Передусім можливість реалізуватися жінкам, котрі мають хист, спроможність, бажання стати командиром. «Коли важко, треба просто рухатись далі» Академія в Сандгерсті вважається базовим навчальним закладом для піхотної підготовки. Після року навчання кадети визначаються із подальшою спеціалізацією – артилерія, логістика тощо – і опановують вузький фах. Анастасія Бугайчук розповідає, що під час її навчання (з грудня 2017-го до грудня 2018 року – ред.) із 220 кадетів в особовому складі академії в Сандгерсті 26 юнаків та дівчат представляли інші країни. Навчання, каже Анастасія, було побудоване таким чином, щоб до свого випуску кожний курсант хоча би раз попрацював на посаді командира відділення, взводу, роти, побував зв’язківцем, розвідником, головним сержантом і взводу, і роти. «На посаді сержанта взводу я була тричі, командиром взводу – шість разів», – каже вона. ​ – Приблизно 70% навчального часу (загалом курс тривав 44 тижні) відводилося на польові виходи тривалістю від кількох ночей до двох тижнів. Призначають тебе, скажімо, командиром взводу. На польовому виході отримуєш від комроти бойовий наказ. Разом із сержантом організовуєш роботу, виконуєш завдання. Наприкінці штатні командири й сержанти оцінюють твої дії як командира взводу. – Що було найважчим? Фізичне навантаження чи психологічне? – Польові виходи взагалі передбачали повну відсутність побутових зручностей. Живеш у землі, душу немає, спиш упродовж доби кілька годин максимум. До опорного пункту по встановлених координатах висуваєшся із 65-кілограмовим баулом, у розгрузці, касці. Тебе свідомо виводять із «зони комфорту», доводять до виснаження морального й фізичного, щоб подивитись, чого ти вартий в умовах, наближених до бойових. Вночі, наприклад, здійснюєш розвідку. А вдень тебе призначають командиром взводу чи сержантом – починаєш наступ зі сходу на противника, який обороняється. Були передбачені «ворожі позиції» – роль нашого противника виконували спеціальні підрозділи. Після «зачищення» штатний командир дає команду «стоп», і розпочинається аналіз помилок: правильно чи ні був прокладений маршрут, чи вірно атакували. – Траплялися моменти, коли, здавалося, ще трохи і «зламалася» б?... – Не забуду той полігон на третьому місяці навчання. Рання весна, холодно, кілька днів поспіль йде сильний дощ, місток через річку розмитий, а нам треба перейти річку. Важливо, щоб за таких обставин, коли ти пригнічений, поряд були люди із підтримкою. Все проходить, казали вони, потрібно просто рухатись далі. Про кар’єру Через рік Анастасія Бугайчук випускається з одеської Військової академії. «Відчуваю, що повернулась з Англії більш загартованою, тому хочу стати командиром взводу. Планую обов’язково розпочати з війська, а не зі штабної роботи. З людьми, особовим складом, мені більше подобається працювати, ніж із папірцями», – розповіла Анастасія, якого прагне місця служби. Із 2017 року пишу та знімаю для Української редакції Радіо Свобода. З матеріалом «Попри стереотипи: жінки на військовому флоті» стала переможницею конкурсу ООН для журналістів «Публікації для змін. Україна на шляху сталого розвитку». Закінчила Одеський національний університет. Працювала на радіостанціях, телеканалах, в інформаційних агентствах Одеси. Пройшла кілька навчальних курсів «Інтерньюз-Україна»."
"2019-03-08","https://www.radiosvoboda.org/a/vchysia-jak-divchynka/29807324.html","«Вчися, як дівчинка»: як в Україні створюють освіту без дискримінації","Тільки шість країн Світовий банк визнав такими, що досягли рівності чоловіків і жінок – це Бельгія, Данія, Латвія, Люксембург, Франція і Швеція. Україна у цьому рейтингу набрала 78,75 балів зі ста, стільки ж, як і Білорусь, Азербайджан і Замбія. Цього року у своїй заяві до 8 березня ООН вказує на зростання, зокрема, «гендерного цифрового розриву» у світі, коли жінки недостатньо представлені у науці, інженерії та дизайні. Радіо Свобода вирішило дослідити, як із цим дають раду в українській освіті. Напередодні 8 березня деякі українки діляться у фейсбуці історіями, як Міжнародний день жінок і миру в дитсадках, школах та вишах перетворюється на свято мам, весни і краси. Журналістка Ольга Веснянка, зокрема, опублікувала плакат про «берегинь роду людського», який вона бачила в одному зі столичних університетів. А правозахисниця Ірина Седова згадала про обов’язкове збирання грошей на подарунки до 8 березня і 23 лютого. «Я сказала, що на день окупаційної армії гроші здавати не буду, а 8 березня – взагалі не свято, а день боротьби за права жінок. Але, я так розумію, так у нашому класі думаю тільки я», – зауважила вона. Українська письменниця і юристка Лариса Денисенко опублікувала блог на «Українській правді» про вірш, який потрібно було вивчити до 8 березня у дитсадку дочці її друга: там лірична героїня, поки всі сплять, готує курку і пече тістечка, «щоб уся моя родина була здорова і щаслива». За словами авторки, вчителька тоді пояснила батькові дівчинки, що це – тільки одна із можливих моделей взаємодії у сім’ї, але інших моделей дітям просто не пропонували. ​ «Я за те, щоб діти бачили всю палітру, а не тільки рожеве з квіточками або блакитне з корабликами. Щоб вони знали, що є вибір, він може бути усвідомленим, власним, а не нав’язаним стереотипами», – написала Денисенко у фейсбуці. Дівчатка грають у футбол Юрист і викладач права із Харкова Сергій Надобко побачив, як спрацьовують гендерні стереотипи, на прикладі власної дитини. Чоловік розповідає: десь півроку тому проходив навчання для проведення антидискримінаційних експертиз, і їм видали для практики підручники, за якими вже навчають в українських школах. «Це був підручник «Основи здоров’я» за четвертий клас. А у мене дочці 4 роки, і щоразу, як я приходжу додому, моя сумка проходить «ревізію». І от вона знайшла цю книжку, а там на обкладинці кілька хлопців грають у футбол. Дівчата теж грають у футбол, кажу, а вона: «Та ні, дивися». І показує інші звідти картинки, де фізичними вправами займалися хлопці», – каже він. За словами Надобка, зараз дівчинка вже іншої думки про те, хто може грати у футбол, окрім того, у неї склалася думка про інші соціальні групи, які вона бачила на ілюстраціях у цій книжці – наприклад, про людей з інвалідністю. «Можливо, це був мій прорахунок і дружини, що ми ніколи не спілкувалися на цю тему. Вона дізналася, що є і такі люди, що вони нічим не відрізняються, що вони теж займаються футболом. Ну, тобто там було багато таких доречних питань», – зазначає він. Підручники перевіряють на приховану дискримінацію Це називається «прихований навчальний план»: коли між рядків офіційної програми учні дізнаються і складають своє враження про навколишній світ, розповідає радниця міністра Олена Масалітіна. Вже третій рік підряд експерти МОН перевіряють нові навчальні матеріали на предмет дискримінації. За цей час через їхні руки пройшли 845 проектів підручників із різних предметів, які готуються до друку за державний кошт, зазначає Масалітіна. «Першого року, коли проводилася ця експертиза, на жаль, не було виявлено жодного проекту підручника, який би цілком відповідав недискримінаційному підходу. І уявіть, який стрибок відбувся, бо 2019-го серед 256 підручників, які ми перевіряли, лише два – а це менше ніж 1% – не відповідали недискримінаційному підходу, 42% цілком відповідали і 57% відповідали частково, а це означає, що після незначних редагувань авторський колектив може легко досягти того, щоб підручник відповідав усім вимогам», – розповідає вона. Між тим, за словами експертки, у текстах, із якими пропонують працювати українським школярам, досі трапляються формулювання, які принижують людей за статтю, віком, етнічним походженням. «Наприклад, літні люди часто зображуються у підручниках як немічні, соціально неактивні, фактично суспільству непотрібні. Бачачи такі приклади і сприймаючи їх як зразки, дитина підпадає під вплив таких навіювань», – пояснює вона. Інший приклад – неправильна назва спільноти і приписування всім її представникам якихось специфічних рис, що може формувати упередження, зазначає Олена Масалітіна. «І саме це може ставати підґрунтям для подальших конфліктів. Звісно, комісія рекомендувала трансформувати цю задачу», – каже вона. Дуже багато стереотипів, що транслюються у підручниках, стосуються статі – наприклад, ті чи інші професії приписують виключно чоловікам або жінкам. Звісно, зауважує експертка, ніхто у шкільних програмах не формулює собі мету «формувати стереотипи у дітей і обмежити їм у подальшому самореалізацію», але такі твердження можуть працювати саме так. «Фактично до всієї групи вагітних жінок застосовують такий стереотип, що вони не можуть сприймати інформацію, цілком нівелюється життєвий досвід цих жінок. Можливо, серед них є медики, може, їм просто відома інформація, яка у цьому виступі буде наводитися. Звичайно, такі моменти – теж неприйнятні», – каже Масалітіна. Що ж до підручників, надрукованих до 2017-го, то вони експертизи не проходять. Але, як пояснює Олена Масалітіна, МОН намагається консультувати педагогів, що робити, якщо вони виявляють дискримінацію у підручниках під час навчального процесу: можна це критично з дітьми обговорити і переосмислити. Українські школярки пишуть мобільні застосунки і виходять на світові змагання За даними минулорічного дослідження ЮНІСЕФ, частка жінок у науці в Україні складає 45%, і таким чином Україна посідає 12-е місце у рейтингу серед країн Європи. Та, як виявилось, жінки у науці залучені нерівномірно. У грудні минулого року під час Жіночого конгресу міністр освіти Лілія Гриневич наводила статистику: дівчата складають 79% від усіх вступників на гуманітарні науки і мистецтво, але їх лише 23% від абітурієнтів спеціальностей інженерного профілю і 32% серед тих, хто хоче вивчати будівництво та архітектуру. Змінити частку дівчат в IT намагаються, серед іншого, через неформальну освіту і конкурсну підтримку хороших проектів. Навіть такі світові цифрові велетні, як Google, Facebook, Amazon та інші, бачать проблему нерівномірного залучення жінок до IT-cфери, зауважує Надія Бабинська, колишня волонтерка і координаторка конкурсу з ІТ-підприємництва серед дівчаток-школярок Technovation Ukraine. «Сфера інформаційних технологій лише на п’яту частину представлена жінками, і то дуже часто вони залучені не у технічній роботі, а у роботі з персоналом, маркетингу чи чомусь такому. І коріння цього криється не в тому, що дівчата не хочуть йти в ІТ, а в тому, що вони мають невпевненість у собі, що вони думають, що ця сфера – не для дівчат», – каже вона. Конкурс Technovation – міжнародний, в Україні його започаткували кілька років тому як волонтерський проект. Учасниці розробляють прототипи мобільних застосунків і мають змогу виграти фінансування на свій проект: фінал змагань відбувається щоліта у Сан-Франциско. Надія Бабинська пригадує: коли починали, то очікували, що вдасться сформувати команд 10–15 – а подалося стільки учасниць, що можна було зібрати близько 50 команд. «А вже наступного року було набагато більше охочих взяти участь, більше команд, більша конкуренція. І, до речі, минулого року у нас дівчата з селища Коцюбинського стали півфіналістками по Європі. Вони розробили застосунок, що стосувався вакцинації», – зазначає вона. Як повідомляли активісти Technovation Ukraine на своїй сторінці у фейсбуці, цього року станом на середину лютого на участь у конкурсі подали заявки понад дві сотні школярок. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2019-03-07","https://www.radiosvoboda.org/a/news-france-gender-equality/29809446.html","МЗС Франції заплатить штраф за недостатню кількість жінок на важливих посадах","Міністерство закордонних справ Франції заплатить штраф в 450 тисяч євро за занадто низьку кількість жінок на важливих посадах. Про це повідомляє газета Le Monde. Уточнюється, що порушення стосуються номінацій на посаду посла в 2017 році. Відповідно до французького законодавства, серед дипломатів, які отримують номінацію на посаду посла, має бути принаймні 40 відсотків жінок. Однак у 2017 році їх було тільки 29 відсотків. За даними Світового банку, Франція – одна з шести країн світу, які досягли гендерної рівності. Крім Франції, експерти такими країнами визнали Данію, Латвію, Бельгію, Швецію і Люксембург. При цьому в дослідженні Світового банку підкреслюється, що саме Франція в цій сфері зробила найбільший прорив в останньому десятилітті."
"2019-01-04","https://www.radiosvoboda.org/a/news-india-induistskyi-hram-zhinky-protesty/29691784.html","В Індії третя жінка зайшла в індуїстський храм, попри протести","Третя жінка зайшла на територію індуїстського храму Сабарімала в штаті Керала на півдні Індії, попри протести радикально налаштованих індуїстів. Причиною протестів, які супроводжувалися сутичками, стало скасування заборони на вхід жінок у цей храм. До 1 січня 2019 року заходити в один з головних індуїстських храмів заборонялося жінкам у віці від 10 до 50 років. Індійські правоохоронні органи підтвердили 4 січня, що на територію храму пропустили 46-річну громадянку Шрі-Ланки. Вона стала третьою жінкою, якій дозволили помолитися в святині, не дивлячись на те, що охорона комплексу намагалася зупинити її біля входу. У зв’язку зі скасуванням заборони на відвідування храму для жінок у «менструальному віці» (згідно з правилами храму, це від 10 до 50 років), по всій Індії відбуваються протести радикально налаштованих індуїстів. Найбільшого напруження мітинги досягають в штаті Керала, де розташована раніше заборонена для багатьох жінок святиня. Повідомляється про затримання понад 1300 осіб тільки в цьому регіоні. Протестувальники підпалили кілька місцевих відділень індійської правлячої партії. Також відомо про пошкодження близько сотні автобусів громадського транспорту в ході мітингів. У результаті сутичок загинула одна людина. 1 січня вперше за кілька століть двом жінкам вдалося увійти в храм – святиню Сабарімала і помолитися. Того ж дня в Індії жінки вишикувалися в живий ланцюг завдовжки 620 кілометрів. Так вони виступили на підтримку гендерної рівності. За оцінками влади, в акції взяли участь більше ніж п’ять мільйонів людей. Довгий час жінкам у віці від 10 до 50 років забороняли вхід у храм. У вересні Верховний суд Індії офіційно зняв заборону, рішення набуло чинності 1 січня 2019 року. Раніше жінок, які намагалися увійти в храм, паломники-чоловіки закидували камінням і палицями."
"2019-01-04","https://www.radiosvoboda.org/a/29690225.html","Радіо Свобода Daily: Радник Порошенка назвав «маячнею» заяви про припинення оренди УПЦ (МП)","Спершу коротко: Перехід громад до ПЦУ Чотири громади Української православної церкви (МП) із 49, що діють у Львівській області, вже заявили про перехід до об'єднаної Православної церкви України і, відповідно, про свій вихід із підпорядкування Львівської єпархії УПЦ (МП). Ще дві громади готові до такого кроку. Масовий перехід громад Московського патріархату до ПЦУ на Львівщині очікують після Різдва. Чи можливе там протистояння на релігійному ґрунті, як це було на початку 90-х років, коли почалось відродження Української греко-католицької церкви? П’ять міжнародних новин Безпілотний китайський місяцехід здійснив необхідні маневри і успішно приземлився на темному боці Місяця. Китай є першою країною, яка висадила об’єкт на віддаленому від Землі боці Місяця. Італійська галерея Уффіці у Флоренції закликає Німеччину повернути натюрморт нідерландського художника Яна ван Гейсума, викрадений нацистами в роки Другої світової війни. Музей Лувр у Парижі в 2018 році відвідала рекордна кількість людей – понад 10 мільйонів. Це на 25 відсотків більше, ніж у 2017 році, повідомили в музеї. Посол Північної Кореї в Італії переховується, відмовляючись повертатися в КНДР. ​ Мільйони жінок в Індії утворили 620-кілометровий живий ланцюг на підтримку гендерної рівності. ​ «Культура обурення» Соціальні мережі змогли притягнути до відповідальності чималу кількість людей. Вони допомогти виявити і расистів, і корупціонерів, і злочинців, а також надали голос тим, хто раніше не мав жодного іншого способу закликати до справедливості. Проте соцмережі також породили й гіперчутливу «культуру обурення», яка, як стверджують, руйнує продуктивний дискурс. Їжа майбутнього У 1812 році на всій землі жило близько мільярда людей. У 1959-му – близько 3 мільярдів. Нині людство налічує вже 7 мільярдів. І хронічно недоїдає вже кожна 9-а людина в світі (а це 821 мільйон). Скоро нас може бути вже 9 мільярдів, і якщо світ споживатиме ресурси так, як зараз – продуктів (а тим більше якісних та органічних) на всіх вистачати, звичайно, не буде. Тоді що ж ми будемо їсти в майбутньому? Не забувайте про здорове харчування навіть під час свят! Ваше Радіо Свобода Daily Радіо Свобода Daily – читайте все в одному мейлі! Усі важливі новини та ексклюзиви нашого сайту в одному листі. Надсилаємо щодня (окрім неділі) о 7-й ранку якраз до Вашого сніданку. Підписатись на розсилку можна тут."
"2019-01-02","https://www.radiosvoboda.org/a/news-india-zhinky-hram/29688223.html","В Індії почалися протести після того, як жінки зайшли до індуїстського храму","В індійському штаті Керала почалися протести через відвідування жінками храму Сабарімала, одного з найбільших місць паломництва індуїстів. Поліція застосувала сльозогінний газ для розгону протестувальників у столиці штату Тируванантапурамі. Демонстранти перекрили кілька доріг. Деякі учасники акції закликали власників магазинів до страйку. У деяких районах штату демонстранти кидали каміння в поліцейських. 1 січня вперше за кілька століть двом жінкам вдалося увійти в храм і помолитися. Того ж дня в Індії жінки вишикувалися в живий ланцюг завдовжки 620 кілометрів. Так вони виступили на підтримку гендерної рівності. За оцінками влади, в акції взяли участь понад п’ять мільйонів людей. Довгий час жінкам у віці від 10 до 50 років забороняли вхід у храм Сабарімала. У вересні Верховний суд Індії офіційно зняв заборону, але всіх жінок, які намагалися увійти в храм, паломники-чоловіки закидали камінням і палицями."
"2018-12-18","https://www.radiosvoboda.org/a/news-genderna-rivnist-reytyng/29662764.html","Україна – на 65-му місці в рейтингу дотримання гендерної рівності","Україна посідає 65-е місце зі 149 країн у світовому рейтингу дотримання гендерної рівності, складеному Всесвітнім економічним форумом. Як мовиться в рейтингу, найкраща ситуація в країні у сфері освіти, найгірша – в політиці. Очолює цьогорічний рейтинг Ісландія. Після неї йдуть Норвегія, Швеція і Фінляндія. Попри те, що в першій десятці домінують скандинавські країни, до неї також входять латиноамериканська країна (Нікарагуа, 5-а), африканські держави (Руанда, 6-а, Намібія, 10-а), а також східноазійська країна – Філіппіни (8-е місце). Крім того, в першій десятці – Нова Зеландія (7-е місце) й Ірландія (9-е). Читайте також: Гендерна нерівність: п’ять порушень прав жінок в Україні Останні місця в рейтингу посідають Ірак, Пакистан і Ємен. Автори звіту оцінюють прогрес 149 країн у чотирьох напрямках: економічна участь і можливості, освіта, охорона здоров’я і рівноправність у політиці. У минулорічному рейтингу Україна була на 69-му місці зі 144 країн."
"2018-12-14","https://www.radiosvoboda.org/a/gender-rozbratu-turchynov-vs-levchenko/29656873.html","Гендер розбрату: Турчинов проти Левченко","Київ – До битви навколо Стамбульської конвенції проти гендерно зумовленого насильства підключилися політичні «важковаговики». Після промови на Другому жіночому конгресі президента Петра Порошенка на підтримку конвенції, слово взяв секретар РНБО Олександр Турчинов. У своїй публікації Турчинов розкритикував урядову уповноважену з гендерної політики Катерину Левченко, таврував ганьбою «гендерну ідеологію» і передбачив кінець людства, якщо його представники перестануть бути «мужніми чоловіками і ніжними турботливими дружинами». Що це було, і як усе розвивається, з’ясовувало Радіо Свобода. Скандал розгорівся після того, як урядова уповноважена з гендерної політики Катерина Левченко відреагувала на звернення до парламенту, Кабінету міністрів, президента та Ради нацбезпеки від депутатів Івано-Франківської обласної ради. У ньому депутати, серед іншого, закликали адресантів звернення не допустити легалізації цивільних партнерств, вилучити із законодавства слова «гендерна ідентичність» й «сексуальна орієнтація» та ухвалити закон «про заборону пропаганди гомосексуалізму», заборонити марші рівності тощо. 8 грудня в ефірі «Громадського радіо» Катерина Левченко зазначила, що таке звернення є одним із багатьох – повністю або частково ідентичних за формулюваннями, і повідомила, що сама звернулася до СБУ щодо їхньої перевірки. Радіо Свобода направило запит до Служби безпеки щодо цього і очікує на відповідь. Пізніше, 11 грудня, секретар РНБО Олександр Турчинов публікує на своєму сайті статтю (також вона оприлюднена виданням Lb.ua у розділі «Політика»), в якій висловлює сумнів, що офіцери СБУ знайдуть склад правопорушення у згаданих листах, а також розповідає про своє бачення загроз національній безпеці. «Якщо говорити про національну безпеку, то одна з реальних загроз для нашої країни – катастрофічне скорочення населення. Захисники традиційних сімейних цінностей, на відміну від організаторів гей-парадів, намагаються протистояти цій загрозі. Міцна повноцінна сім’я, що здатна народити, захистити та виховати дітей, сьогодні один із найважливіших факторів національної безпеки», – переконаний секретар РНБО. У соцмережах досі точиться дискусія: з’явилися як заклики до Кабінету міністрів та анонси акцій щодо відставки Левченко, так і пости на її підтримку. Президента закликали висловитись У цій своїй статті секретар РНБО застосуває мову ворожнечі, а це – кримінально каране діяння, зауважує менеджер з адвокації «Центру інформації про права людини» Альона Луньова. «Питання лише в тому, що ця стаття не застосовується майже ніколи. І звичайно, до секретаря Ради нацбезпеки і оборони вона не буде застосована також», – каже вона. Кілька десятків правозахисників та громадських активістів підписалися під відкритим зверненням до президента України Петра Порошенка із закликом оприлюднити свою позицію щодо висловлених Олександром Турчиновим ідей. Звернення опубліковане на сайті «Центру інформації про права людини». «Ці заяви є дискримінаційними стосовно інших груп осіб, зокрема, невіруючих (які є такими самими платниками податків, як і однодумці пана Турчинова) та, на наше глибоке переконання, несумісними із зайняттям високої державної посади», – мовиться у тексті документу. Окрім того, на переконання підписантів звернення, заяви Турчинова є критикою президента Порошенка, який минулого тижня закликав Верховну Раду якнайшвидше ратифікувати Стамбульську конвенцію. No media source currently available Що відомо про звернення депутатів проти гендеру У статті Олександр Турчинов говорить про звернення представників місцевої влади Івано-Франківської, Рівненської, Чернівецької, Запорізької, Полтавської, Сумської, Одеської, Херсонської, Черкаської, Житомирської, Київської областей. Ініціатива «Всі разом», очолювана Русланом Кухарчуком, що на своєму сайті називає себе також засновником руху «Любов проти гомосексуалізму», який кілька років поспіль виходить на контрмітинги Маршу рівності у Києві, нараховує щонайменше 50 таких звернень, написаних, як вони стверджують, у рамках «марафону місцевих рад щодо захисту інституту сім’ї в Україні». Також представники ініціативи пропонують зразок такого звернення. На деякі з них громадський сектор вже відреагував досить жорстко. Зокрема, організація «Правозахисне бюро «Ми – є» подала позов до суду щодо визнання протиправним рішення Чернівецької облади направити органам центральної влади таке звернення. Київський окружний адміністративний суд 13 листопада постановив відкрити щодо чернівецьких чиновників адміністративне провадження. Окрім того, петиція «Щодо захисту сімейних цінностей та інституту сім’ї» від 8 лютого (зі схожим до звернень місцевої влади текстом і вимогами) цього року була оприлюднена на сайті президента України. Як автор там був зазначений Віктор Танцюра із Асоціації місіонерських церков євангельських християн України. Ця петиція зібрала 25,8 тисяч підписів (потрібно було не менше від 25 тисяч) і отримала відповідь президента. «Попри те, що кожному гарантовані права на свободу світогляду і віросповідання, на свободу думки і слова, на вільне вираження своїх поглядів і переконань, Конституцією України та Європейською конвенцією про захист прав людини і основоположних свобод встановлені обмеження цих прав, зокрема з метою захисту прав інших людей», – зазначається там. А відтак, мовиться на президентському сайті, усі законодавчі ініціативи, спрямовані на обмеження конституційних прав, є неконституційними. Водночас, президент доручив Кабміну проаналізувати українську сімейну політику і з’ясувати проблеми у цій сфері. Нинішні заяви президент ще не коментував. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-12-08","https://www.radiosvoboda.org/a/news-mzs-gendernyi-audyt/29645231.html","МЗС наступного року проведе гендерний аудит – Кислиця","Міністерство закордонних справ України в 2019 році проведе публічний гендерний аудит у відомстві, повідомив заступник міністра закордонних справ Сергій Кислиця, виступаючи 8 грудня на Другому Українському жіночому конгресі в Києві. «Я сподіваюся, що установи в нашому уряді і в нашій країні будуть слідувати такому прикладу і так само проведуть гендерний аудит у своїх установах», – сказав Сергій Кислиця. За його словами, допомогу МЗС у впровадженні стандартів гендерної політики голова офісу «ООН Жінки в Україні» Анастасія Дивинська. У вересні міністр закордонних справ України Павло Клімкін повідомив, що МЗС приєдналося до руху за гендерну рівність HeForShe і готове провести гендерний аудит всередині структури. HeForShe («Він за неї») – це ініціатива ООН, спрямована на те, щоб заохотити чоловіків підтримувати права жінок і сформувати суспільство рівних можливостей для всіх. Народна депутатка Ірина Геращенко тоді привітала ініціативу МЗС, проте звернула увагу на той факт, що в міністра одна заступниця-жінка – Олена Зеркаль, а серед послів України за кордоном – тільки п’ять жінок."
"2018-11-15","https://www.radiosvoboda.org/a/29600985.html","В ЄС хочуть зміцнити підрозділ, що бореться із фейками","Брюссель – Кібернетичні атаки й дезінформація онлайн – загроза демократіям Європи, при чому, не віртуальна, а реальна, заявляють у Європейському парламенті. Тому, треба створити в Єврокомісії нову посаду відповідального за боротьбу з пропагандою, а також суттєво збільшити фінансування й персонал підрозділу зовнішньополітичної служби ЄС, місія якого – розвінчування російської дезінформації. Це лише деякі з ініціатив, запропонованих у проекті резолюції Європарламенту, який у середу провів дебати, шукаючи посилення стійкості ЄС та недопущення зовнішнього втручання в європейські вибори наступного року «Пропаганда й дезінформація, маніпуляції виборцями й кібернетичні атаки, зокрема, з боку Росії, яка намагається підірвати демократичні процеси на континенті, мають наштовхуватися на ефективний захист кожного європейця, організований та втілений Європейським союзом. Тому, «від слів – до діла», – закликають представники Європейського парламенту, який незабаром вступить до передвиборчого процесу, адже у травні 2019 року він, як і Європейська комісія мають бути переобрані. Слід терміново реалізувати запропоновані Комісією ЄС передвиборчі заходи: створення Європейської виборчої мережі, встановлення прозорості в онлайновому просторі, підвищення захисту кібернетичної безпеки, запобігати подальшим незаконним маніпуляціям із приватними даними, поглибити боротьбу з дезінформаційною кампанією та зробити жорсткішими правила фінансування європейських політичних партій, закликала Кароліна Едтстадлер, представниця уряду Австрії, яка наразі головує у ЄС. Тим часом, євродепутати, зокрема, голова парламентського комітету із закордонних справ Девід Макалістер заявляють, що феномен зовнішнього втручання у виборчі процеси інших країн слід сприймати, як глобальну загрозу. «Зусилля недержавних акторів і третіх країн, і, назвемо відверто, – особливо Росії, для того, щоб викривляти факти, маніпулювати реальністю, поглиблювати недовіру до демократичних процесів і навіть втручатися у наші демократичні вибори, – все це цілком неприпустиме», – каже депутат від Німеччини, закликаючи ЄС терміново зміцнити свій захист від такого роду загрози. На його думку, для цього насамперед потрібна інтенсивніша співпраця й активніший обмін інформацією. Фотиґа: ЄС і НАТО мають спільно боротися з дезінформацією й кібервтручаннями Будь-які зловмисні дії, чи то використання соцмереж, чи кібератаки, чи поширення неправдивої інформації мають попереджатися, ідентифікуватися й отримувати відповідну реакцію, зокрема, через накладення санкцій, закликають члени Європарламенту. Польський євродепутат Анна Фотиґа, яка очолює підкомітет із оборони та безпеки, зі свого боку наголошує, що вирішальним елементом боротьби із російською пропагандою та дезінформацією є залучення громадянського суспільства та, особливо, співпраця ЄС і НАТО. «Навіть при тому, що ми маємо зі США політичні розбіжності, нам слід разом боротися із цим злом. Втручання у європейські вибори, як і у вибори інших країн, – це порушення прав людини. До того ж, звертаю увагу на те, що сторонні актори, насамперед Росія, зробили ці онлайнові атаки дуже цілеспрямованими та орієнтованими на кожний окремий випадок. Тому нам слід бути обережними й не застосовувати загальних заходів, а також розробляти диференційований підхід», – каже Анна Фотиґа. Згідно із найновішими даними опитувань «Євробарометра», 73 відсотки європейців усвідомлюють та занепокоєні ширенням дезінформації в інтернет-мережі напередодні виборів. 81 відсоток респондентів цілком підтримують повну прозорість соціальних мереж, коли йдеться про політичний зміст публікацій та про джерела їхнього фінансування. Стільки ж вимагають достовірної інформації щодо сум, які соцмережам платять політичні партії для своєї реклами. Єврокомісія вимагає медіаосвіти громадян, захисту приватних даних і прозорості політреклами Втім, казати, що виконавчі органи ЄС, зокрема Єврокомісія, сидить, склавши руки, споглядаючи на те, як працює пропагандистсько-дезінформаційна машина Росії, теж не можна. Наступні місяці напередодні виборів будуть вирішальними для скоординованої роботи усіх євроустанов та державних урядів, каже Вера Юрова, єврокомісар з питань юстиції, споживання й гендерної рівності. «По-перше, ми закликаємо створити європейські виборчі мережі на національному та європейському рівнях. Мають враховуватися наші рекомендації для захисту приватних даних в контексті виборів, а також щодо прозорості політичної реклами онлайн. Має бути зміцнена кібербезпека, а пильність громадян повинна бути значно активнішою протягом всього виборчого процесу. Ми готуємо законодавчу ініціативу, яка надасть можливість санкціонувати зловмисників, що використовуватимуть персональні дані для виборчих цілей», – пояснила єврокомісар у Страсбурзі. Європейська комісія пропонує на майбутнє такий план дій для захисту європейського суспільства від кіберзловмисників та дезінформації: покращити грамотність населення у сенсі медіа та преси, надати більше доступу до якісної журналістики, підтримку незалежних організацій, що займаються перевіркою достовірності фактів, робота з онлайн-платформами над недопущенням ширення дезінформації, при цьому, «не обмежуючи свободу висловлювань та поглядів». Моґеріні слід активніше боротися із дезінформацією – проект звіту Водночас, Європейський парламент готує звіт, в якому, зокрема, наголошується, що Євросоюз повинен надати своїй робочій групі по боротьбі з пропагандою (East StratCom) «адекватні фінансові та кадрові ресурси» для того, щоб «істотно підвищити його потенціал, ефективність та якість роботи». Цей звіт, підготовлений європарламентарем Анною Фотиґою, до кінця листопада буде розглянутий у Комітеті закордонних справ Європейського парламенту Раніше цього року парламент ЄС домігся надання East StratCom 1,1 мільйона євро – річне фінансування із бюджету ЄС для активізації боротьби із дезінформацією та фейками, поширюваними прокремлівськими медіаресурсами та ЗМІ Росії. Європарламентарі також закликають зайняти у цій сфері активнішу позицію голову європейської зовнішньополітичної служби Федеріку Моґеріні. Звертаючись до держав-членів ЄС, які «продовжують заперечувати існування стратегічної пропаганди», парламентарі вимагають від них «визнати цей феномен і вживати запобіжні заходи для його подолання». Основна частина звіту присвячена соціальним медіаресурсам, які там названі «найвживанішим інструментом поширення дезінформації та ворожої пропаганди». Тому спільно із державами-членами ЄС «дії соціальних медіакомпаній мають регулюватися та має бути забезпечена їхня повна прозорість і підзвітність». Проблема дезінформаційної кампанії з боку Росії має бути в порядку денному саміту ЄС у Брюсселі 13–14 грудня. У Радіо Свобода також є цікаві новини, які не потрапляють на сайт. Читайте їх у Telegram-каналі. Кореспондент Радіо Свобода у Брюсселі з 2008 року. Родом із Буковини"
"2018-10-23","https://www.radiosvoboda.org/a/29559684.html","Спільнота ЛГБТІ: що змінилося за останні три роки та яка позиція МОЗ","Рівень сприйняття в українському суспільстві росте, як і можливість відстоювати свої права. Такі висновки експертів і учасників ЛГБТІ-спільноти, зважаючи на останні кілька років. Проблемними залишається недосконале законодавство, часто викривлені матеріали у медіа та радикально налаштовані рухи. Ці питання експерти обговорили на XI Національній ЛГБТІ-конференції. ЛГБТІ-спільнота – це абревіатура на позначення лесбійок, геїв, бісексуалів, трансгендерів та інтерсексуалів. Роман Гайлевич, директор UNAIDS в Україні, наголошує, що в останні роки, судячи із кількості учасників Маршу рівності «КиївПрайд», рух ЛГБТІ та людей, які його підтримують, зростає. У той же час Дмитро Шерембей, голова Координаційної ради БО «100% життя» вважає, що зараз в Україні сприятливий час для просування прав ЛГБТІ. Він зауважує, що спільнота має стати сильною настільки, аби її не потрібно було захищати. Законодавчі зміни Не зважаючи на деякі покращення в загальній ситуації, ЛГБТІ-спільнота прагне ще більше змін, які допомогли би захистити їхні права. Зокрема, Ігор Кузін, заступник генерального директора Центру громадського здоров’я МОЗ України вважає, що в країні необхідна реформа вторинної медичної допомоги. «Вторинну медичну допомогу створюють, коли є небезпека, щоб пацієнт ходив по вулиці, чи йому треба якісь особливі умови. Коли ВІЛ тільки з’явився, ніхто не розумів, що з цим робити далі. Зараз вторинна допомога вже не потрібна, бо ВІЛ – хронічна інфекційна хвороба, яку можна контролювати», – каже Кузін. Водночас, система має зберегти спеціалістів, які зараз працюють у цій сфері. Окрім того, спільнота хоче внести зміни до статті 130 Кримінального кодексу України. Зараз вона передбачає кримінальну відповідальність за свідоме поставлення у небезпеку зараження вірусом імунодефіциту людини. Що для цього потрібно? У Центрі громадського здоров’я кажуть, що основне їхнє завдання – надати якісну медичну допомогу кожній людині, незалежно від статі чи сексуальної орієнтації. Ігор Кузін розповідає, що поняття регулювання правового поля щодо прав людини – це зовсім новий напрямок роботи. «Останні два-три роки ситуація змінилася. Міністерство юстиції випустило річний план зміни законодавчих документів, із них частина стосується роботи з групами ризику. Ми намагаємося виходити на рівень комунікації зі спільнотою», – каже Кузін. Асоційований директор з політики та партнерських відносин Альянсу громадського здоров’я Павло Скала зазначає, що за останні 10 років багато учасників ЛГБТІ-спільноти, які займалися захистом прав людини, виїхали за кордон. «Наче завдання, щоб вони не виїжджали. Зараз в Україні 300 тисяч людей охоплені профілактикою. Саме ЛГБТІ-спільнота – це найбільш розвинена і мобілізована група, яку ми всі ці роки розвивали. І після Майдану ситуація змінилася на краще». На думку Скали, наступний рік буде для спільноти також ключовим. «Ніхто не буде в зоні комфорту, бо «духовні скрєпи» сильні, як ніколи, а це особливо проявляється під час виборів. Це виклик, але і можливість проявити себе. Отримати платформу і увагу, якої не вистачало, а також отримати доступ до людей, які приймають рішення», – каже Скала. Дмитро Шерембей вважає, що наступного року спільнота матиме багато можливостей для змін. «Вибори – це хороший час, аби отримувати аванс на закони. Ми ведемо переговори з депутатами. Найскладніший дискурс ведеться на тему ЛГБТІ. Усі партії, окрім «Опозиційного блоку», готові до обговорення змін законодавства», – зазначає Шерембей. Що вже змінилося Центр громадського здоров’я також повідомляє, що працює над боротьбою з неінфекційними захворюваннями. До неінфекційних захворювань належать боротьба з депресією, психологічні проблеми, серцево-судинні захворювання, куріння, а також питання здорового харчування. Цього року у Центрі громадського здоров’я мають також зробити біоповедінкове дослідження трансгендерних осіб. «Весь світ каже про те, що трансгендерна спільнота – малодосліджена група. До кінця року Центр здоров’я вперше хоче провести дослідження серед трансгендерів і відповісти на запитання, які є невирішені проблеми у цій спільноті», – зауважує Кузін. Він також зазначає, що в Україні відсутня налагоджена система моніторингу порушень прав ЛГБТІ. «Ми фіксуємо порушення на пізніх етапах, коли вже відмовили у допомозі, немає налагодженої системи захисту прав. Це гальмує все», – каже Кузін. У 2016 році Міністерство охорони здоров’я видало наказ «Про затвердження та впровадження медико-технологічних документів зі стандартизації медичної допомоги при гендерній дисфорії». Йдеться про те, що МОЗ скасувало спеціалізовану комісію, що збиралася раз на рік та видавала «дозвіл» на «зміну статевої належності», скасували також обов’язкове обстеження в умовах психіатричного стаціонару. Наявність дітей до 18 років, перебування у шлюбі, гомосексуальність, «недостатній рівень соціальної адаптації» – не є протипоказаннями для переходу. До 2016 року ці всі фактори були протипоказанням до переходу в інший гендер. Наприклад, трансгендерна жінка-лесбійка не могла б отримати довідку про свою трансгендерність, яка б дала їй можливість здійснити медичний перехід до іншого гендеру та змінити документи. Протокол також зазначає, що транссексуали, трансгендери і гендерно неконформні індивіди не є хворими людьми. Журналіст, репортер. У 2017 році перемогла у конкурсі на стипендіальну програму Радіо Свобода Regional Reporting Fellowship і приєдналася до редакції. Народилася у місті Христинівка Черкаської області. Випускниця Інституту журналістики КНУ імені Тараса Шевченка та магістерської програми з медіакомунікацій Українського католицького університету. Фіналіст конкурсу професійної журналістики «Честь професії» 2017, 2019 років."
"2018-10-17","https://www.radiosvoboda.org/a/nevyrisheni-problemy-romskykh-zhinok/29549006.html","5 невирішених проблем ромських жінок із компактних поселень","Від 200 до 400 тисяч ромів живе в Україні, за приблизними оцінками громадських організацій, хоча за офіційними данbими перепису 2001-го ця цифра значно менша – майже 48 тисяч. Найбільше їх у Харківській, Одеській та Закарпатській областях. Близько половини із них – жінки, яких правозахисні організації називають однією із найбільш дискримінованих соціальних груп в Україні. 17 жовтня у Верховній Раді говорили про права людини для ромських жінок, тож Радіо Свобода зібрало для вас 5 ключових проблем, з якими вони стикаються. 1. Відсутність документів, що посвідчують особу Тільки 15% ромів (1,5 тисячі серед 10 тисяч), що живуть у Мукачеві на Закарпатті, мають паспорти, а в Одесі, Кропивницькому та Ужгороді близько третини ромів заявляють, що їм не вистачає щонайменше одного із документів для отримання соціальних послуг. Це – дані дослідження міжнародного фонду «Чіріклі», проведеного цього року (міська влада Мукачева притримується іншої думки). «Якщо ці люди не мають документів, ми розуміємо, що вони не отримують соціальних послуг, їхнє право на освіту не реалізовується, їхнє право на отримання медичних послуг не реалізовується, і взагалі, вони не мають фактично жодних прав», – зауважує депутат від «Самопомочі» Ірина Суслова, що очолює підкомітет з питань гендерної рівності і недискримінації комітету Верховної Ради з прав людини. Відсутність паспортів ускладнюють і оформлення документів для ромів-переселенців, тож не можуть отримувати допомогу від держави, а їхню кількість також офіційно неможливо порахувати, кажуть у «Чіріклі». 2. Раннє заміжжя і вагітність Про проблему ранніх шлюбів, зокрема дівчат-підлітків із ромських таборів, говорила раніше у коментарі Радіо Свобода представниця офісу Уповноваженого з прав людини Верховної Ради Аксана Філіпішина. Про це розповідає й Ірина Суслова: «Ми у березні мали виїзне засідання підкомітету в Одеській області, в одному із ромських поселень. І після цього засідання ми могли спілкуватися із керівниками усіх департаментів області. І от заступник керівника департаменту охорони здоров’я говорить, що дівчатка у 12 років приходять до лікаря-гінеколога із питанням: лікарю, що зі мною не так, я вже рік не можу завагітніти. Це – катастрофічна проблема, яку потрібно вирішувати: діти, що народжують у 13-14-15 років, у них немає документів, немає освіти». Дослідження фонду «Чіріклі» показало, що серед 300 опитаних ними ромських жінок 240 мають неповну середню освіту, у 90 випадках – через заміжжя. 3. Припинення навчання Ситуація із доступом до навчання ромських дітей часто залежить від керівництва навчального закладу, розповідає директор благодійного фонду «Планета добрих людей» Максим Джум. Він працює в Одесі як ромський медіатор – посередник між державними структурами і ромськими громадами. Джум розповідає: одні директори погоджуються приймати дітей і без повного пакета документів, інші намагаються знайти якийсь привід для відмови – наприклад, формально переводять дитину на дистанційне навчання. Часто батьки й самі ухвалюють рішення забрати дитину зі школи, особливо це стосується дівчат, зауважує він. «Дівчаток найперше забирають зі школи після 4-5 класу, щоб вони доглядали за малими братами і сестрами, і вони не отримують середню освіту. Потім вони не можуть працевлаштуватись, бо центри зайнятості пропонують різні курси перекваліфікації тільки, коли у людини є атестат про середню освіту», – каже Максим Джум. За словами Ірини Суслової, зараз розглядається питання про відновлення в Україні вечірніх шкіл, які могли би стати шансом для дорослих, у яких немає атестату, здобути середню освіту. 4. Безробіття За оцінками ромських громадських організацій, трохи більше третини українських ромів працевлаштовані. Для ромських жінок це часто ускладнюється тим, що вони є багатодітними матерями, тому стикаються із дискримінацією ще й за цією ознакою. Активістка львівської організації «Рома України. Терніпе» Галина Юрченко взагалі переконана, що проблема із працевлаштуванням є основною для її підопічних. «Ми виявили поселення (у Львівські області – ред.), що складається виключно із жінок, які об’єднуються за принципом, що у них немає чоловіків: або їхні чоловіки померли, тобто це – вдови, або їхні чоловіки перебувають в ув’язненні. Коли вони заробляють якусь копійку, то складаючи її докупи, їм легше вижити. Це – нам сигнал до того, що нам потрібно допомагати жінкам виконувати якісь нескладні роботи, які не потребують освіти чи якихось умінь, аби вони могли забезпечити свої первинні фізіологічні потреби. Ми так часто говоримо, що нам потрібна паспортизація, але спершу нам потрібно донести потребу у тому паспорті», – зазначає активістка. 5. Насильство Про напади радикалів на ромські табори у Києві, Львівщині та Тернопільщині говорить депутатка Ірина Суслова. Від такої агресії страждають як жінки, так і чоловіки. «Найгірше, що нападники у більшості випадків не ховаються. Більше того, вони пишаються тим, що роблять», – зауважує вона. Зокрема, як раніше повідомляли у Нацполіції, внаслідок нападу на ромський табір на околиці Львова загинув 24-річний ром, а 10-річному хлопчикові, 30-річній жінці і 19-річному юнакові завдали поранень ножем. Пізніше поліція затримала вісьмох осіб, підозрюваних у нападі: семеро з них – неповнолітні. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-10-10","https://www.radiosvoboda.org/a/pozhezhnytsi-i-zhinky-vodolazy/29534489.html","Пожежниці і жінки-водолази: що змінилося за рік після скасування «заборонених професій»","Київ – Обмеження на роботу для жінок на переліку із 450 посад український уряд скасував ще у грудні минулого року. З того часу минув майже рік, і протягом цього часу в українок були можливості спробувати свої сили у тих галузях, куди раніше їх не допускали – зокрема, у безпековому секторі. Хто ці жінки і чому їх небагато, з’ясувало Радіо Свобода. Киянка Оксана Чехместренко є першою і поки що єдиною жінкою-водолазом у Державній службі з надзвичайних ситуацій України. Вона розповідає: щоб потрапити на службу, потрібно бути терплячою, адже кандидатку очікує гора паперової роботи. «Треба пройти медогляд, психологічні тести, скласти математику, фізичну підготовку. Якщо це все скласти, здати і пройти, то все решта не складає великих проблем», – каже офіцер. За словами рятувальниці, перед початком служби їй постійно розповідали, з чим саме доведеться стикатися кожного разу в роботі, щоб не було якихось романтизованих уявлень. «Під водою все не так, як на землі. Там все залежить від того, наскільки ти стійкий до надзвичайних ситуацій: чи випав загубник, чи ще щось трапилося. Це і психологічно важко, тому що тонуть різні люди: і жінки, і діти, і чоловіки різного віку. І треба вміти з собою працювати», – пояснює вона. Та попри все, Оксана Чехместренко каже, що любить свою роботу. «Я дуже сюди хотіла, мені здавалося, що це щось таке недоступне. Я зрозуміла, що я зможу. Ще пожежником хотілося би спробувати себе», – каже дівчина. Її колега Ірина Деренюк уже рік очолює пожежно-рятувальну частину в Умані, що на Черкащині. Як розповідає офіцер, усього їй підпорядковується 57 осіб, в основному – чоловіки. Жінки у пожежній частині також є, але їх небагато: четверо працюють диспетчерами і троє бухгалтерами. «У нашій державній структурі це вперше, що керівником (пожежної частини – ред.) стала жінка. Жінкам, мені здається, важко керувати рятувальниками, бо ті не завжди це сприймають. Я думаю, що це спочатку так, бо це нововведення, а в подальшому буде більше жінок на керівних посадах. Але потрібна чоловіча підтримка, бо ми займаємось гасінням пожеж, рятуванням на воді – а для цього потрібні і чоловіки, і жінки», – зауважує рятувальниця. Ситуація із забезпеченням рівних прав і можливостей для жінок і чоловіків однозначно покращилася в Україні останніми роками, вважає урядова уповноважена з гендерної політики Катерина Левченко. Водночас, на її переконання, важливо приділяти увагу системній роботі із підготовки фахівців. «Держава зняла формальну заборону (на займання певних посад для жінок – ред.), яка була. Але окрім формального дозволу, потрібна освіта, потрібні навички, потрібна профорієнтація. Дуже важливо, щоб у школі була нормальна профорієнтація для хлопчиків і дівчат, яка стимулювала б їх на заняття «нетрадиційних», скажімо так, посад і сфер діяльності. І тому на практиці, говорячи про гендерну рівність, ми говоримо завжди не лише про рівні права, а й про рівні можливості. Відкриття посад – це формування рівних прав, а тепер потрібно, щоб були рівні можливості, щоб був доступ до освіти, щоб було знання, компетенція, і щоб руйнувалися ті стереотипи, які кажуть, що щось – не жіноча справа», – зазначає вона. Включення до державної політики гендерних питань – це загальносвітовий тренд, не тільки український, зауважує посол Швеції в Україні Мартін Хаґстрем. Та й проблеми, з якими мають справу тут, повністю не вдалося вирішити наразі практично ніде, зазначає він. «Один з прикладів: поліція у Швеції працювала десятки років над тим, аби жінки, що стали жертвами домашнього або сексуального насильства, повідомляли про такі злочини. Та попри всю цю наполегливу роботу, поліція визнає, що про 75–80% випадків домашнього насильства не повідомляється. Це означає, що багато викликів залишається актуальними для нас, так само, як і для вас», – каже посол. Історично Франція ніколи не була прикладом рівності між чоловіком і жінкою, і ситуація стала змінюватися на краще тільки останніми роками, розповідає посол Франції в Україні Ізабель Дюмон. За її словами, шість років тому французи ухвалили закон, який передбачав гендерні квоти на ті чи інші посади, а з іншого боку – штрафи за недотримання цих параметрів. «Ми у МЗС маємо 26% жінок-послів, це 49 осіб. А тільки кілька років тому було 10–12%. Тому зміни є значними», – зазначає дипломат. Окрім того, за словами Ізабель Дюмон, увага до гендерних питань і балансу професійного та особистого життя допомагає дотримуватись трудових прав як жінок, так і чоловіків. Як приклад вона наводить заборону проводити збори трудового колективу після п’ятої вечора, щоб люди могли побути з родиною. Пріоритет дотримання гендерної рівності декларують і в НАТО, зокрема, про це говорили у липні цього року на саміті у Брюсселі, зауважує голова представництва НАТО в Україні Александер Вінніков. «Третина послів НАТО до Північноатлантичної ради є жінками. У нас є перша жінка-заступник генерального секретаря НАТО (із 2016 на цьому посту перебуває Роуз Ґотемоллер – ред.) Є жінки-генерали, що очолюють такі структури, як Оборонний коледж НАТО в Римі, або представництво альянсу в Сараєві. Йдеться про значний поступ уперед, але це тільки початок», – наголошує він. За підрахунками експертів Всесвітнього економічного форуму, подолати різницю в можливостях працевлаштування та оплаті праці для чоловіків і жінок світ зможе через 170 років. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-10-08","https://www.radiosvoboda.org/a/ja-zakhyshchaju-jiji/29532299.html","#Я захищаю її: юристки розповідають про множинну дискримінацію жінок в Україні","Київ – Жінки з інвалідністю, жінки з ВІЛ, літні жінки, представниці етнічних меншин і жительки сіл – різні життєві обставини означають різний доступ до правосуддя. Українські юристки із асоціації «ЮрФем» розпочали флешмоб: вони розповідають реальні історії своїх клієнток, які стикалися із дискримінацією одразу за кількома ознаками. Ці історії можна знайти у фейсбуці із хештегом #ЯЗахищаюЇї. Окрім того, представництво в Україні органу ООН із питань гендерної рівності та розширення прав і можливостей жінок, відомого як «ООН-Жінки», презентувало серію ілюстрацій української художниці, які привертають увагу до проблеми множинної дискримінації, і планує показати її депутатам, які цього тижня зберуться на парламентські слухання. Адвокатка Світлана Бєлай уже понад 10 років захищає людей із ВІЛ, гепатитами, туберкульозом та іншими захворюваннями в Україні. У рамках флешмобу вона розповіла історію ВІЛ-позитивної жінки, що боролася за право жити зі своєю дитиною після розлучення. Районний суд їм відмовив. ​«На суді ми доводили, брали довідки у СНІД-центрі, що це захворювання не передасться її дитині просто так, що у побуті воно не передається, що на суддю воно не передасться. Щось справа пішла не в те русло. Але апеляційний суд скасував це рішення», – згадує юристка.​ Історію про те, як жінка судилася із лікарнею, де її заразили ВІЛ при переливанні крові, розповіла письменниця і юристка Лариса Денисенко. Адвокатка із Вінниці Анна Маринич розповіла про свою клієнтку Тетяну, яка народила дитину на тимчасово непідконтрольній Києву території, отримала там свідоцтво про народження, а потім вирішила переїхати – але свідоцтво встановленого Україною зразка для немовляти його мамі вдалося отримати тільки через суд. «Найбільше в цій історії вражало те, що жінка була настільки зневірена у судовій владі, у ставленні до себе», – пригадує юристка. За її словами, зараз звернень від жінок-переселенок досить багато у її практиці – і щодо дотриманні трудових прав, і щодо соціального забезпечення. Історію трансгендерної жінки із Києва, яка вже пройшла декілька «кіл пекла» і відстоювала у суді своє право на зміну документів, розповіла її адвокатка Оксана Гузь. «Для мене не становить проблеми піти до банку і отримати кредитну картку. Для мене не становить проблеми купити квиток на потяг чи показати документи працівникам поліції. А для трансгендерних людей – це досить проблемне питання, тому що вони відрізняються від від свого фото у паспорті», – пояснює вона. За словами юристки, вона розраховувала, що доведеться йти аж до Європейського суду з прав людини, але бажане рішення вдалося отримати вже у першій інстанції. «Вони (судді – ред.) намагалися розібратися у питанні, з яким ніколи раніше не стикалися. Вони запитували сторони, вони вимагали додаткових пояснень, вони вивчали документи, і по них було видно, що вони були обурені діями медичних працівників (які не видали цій людині довідку, що дозволяє змінити документи – ред.)», – згадує вона. Флешмоб #ЯЗахищаюЇї почали для того, щоб жінки, які зазнають множинної дискримінації, бачили, що їм можуть допомогти, каже голова асоціації жінок-юристок «ЮрФем» Христина Кіт. А з іншого боку, за її словами, така ініціатива покликана розповісти більше про це явище самим юристам. «На жаль, у юридичній спільноті не всі знають, що це є таке, не розуміють цю проблему», – зазначає вона. Розповісти про множинну дискримінацію жінок правозахисниці планують і законотворцям – цього тижня у Верховній Раді заплановані парламентські слухання про запобігання дискримінації представниць вразливих груп, розповідає Марина Руденко з українського представництва «ООН-Жінки». За її словами, ще у 1980-х роках Україна ратифікувала Конвенцію про ліквідацію всіх форм дискримінації щодо жінок (CEDAW), взявши на себе відповідні зобов’язання, але не завжди їх виконуючи. «Парламентські слухання – це такий моніторинговий механізм самої Верховної Ради. За процедурою, у них братимуть участь різні представники виконавчої влади. Ми очікуємо, що на слуханнях зможуть виступити також і представники громадських організацій. Комітет із прав людини у п’ятницю казав, що записалися вже близько 700 осіб, тобто ви розумієте, це величезний інтерес», – зауважує Руденко. Тоді ж, за її словами, у будівлі планують показати виставку серії ілюстрацій ілюстрацій української художниці, що працює під псевдонімом Дана Рвана, присвяченій порушенню прав жінок. «Ця виставка відбувається вже з лютого у різних державних установах, у Кабінеті міністрів, у Верховному суді, а в середу вона буде у Верховній Раді», – розповідає Руденко. Як раніше повідомляло Радіо Свобода, Кабінет міністрів України навесні цього року затвердив державну соціальну програму забезпечення рівних прав та можливостей жінок і чоловіків на період до 2021 року, але, на думку експертів, цей документ має здебільшого декларативний характер. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-09-25","https://www.radiosvoboda.org/a/29509322.html","Конкурс «Міс Україна» дискримінує переможницю Дідусенко, решту учасниць і жінок загалом – Мельниченко","Скандал навколо конкурсу «Міс Україна-2018» викликав запеклі суперечки щодо прав жінок. Сперечаються учасниці-красуні, організатори, експерти, активісти та завсідники соцмереж. Одні стверджують, що правила проведення таких заходів є непорушними, інші наполягають на умовності цих правил та їхній архаїчності. Є й ті, хто переконують у тому, що конкурси краси як такі є шкідливими для суспільства. Коли жінок сортують за ознакою материнства – це, звісно, дискримінація, заявляє у коментарі Радіо Свобода Анастасія Мельниченко, активістка боротьби за гендерну рівність, ініціатор акції #ЯНеБоюсьСказати та голова громадської організації Studena. Утім, зауважує вона, конкурс «Міс Україна» є дискримінаційним за суттю. На думку Анастасії Мельниченко, подібні конкурси краси принижують не лише учасниць, а жінок взагалі, оскільки є сексистськими. «Я вважаю це дискримінацією. Виходить, що жінок начебто порівнюють із товаром різної якості. Є вища категорія, яку ще не використали, а є нижча, якщо жінка була в шлюбі і має дитину. Власне, ця ситуація відкриває те, чим є всі ці конкурси краси. У них взагалі жінка виглядає як товар тієї чи іншої якості, і є люди, що наділені правом оцінювати якість товару. Взагалі, добре, що підняли цю тему. Добре, що ми маємо можливість говорити про те, що жінок розглядають як товар. Маємо нагоду сказати, що ці конкурси взагалі не потрібні. Це об’єктивація жінки, коли жінка розглядається як аксесуар, як річ з певними характеристиками, певними властивостями. Відповідно, це формує ставлення до жінки як до речі. Тому такі конкурси є шкідливими», – каже Мельниченко. Питання на 300 тисяч Не виключено, що не почуватися дискримінованою допомагають 300 тисяч гривень призу, який могла отримати переможниця конкурсу «Міс Україна-2018» Вероніка Дідусенко. Тепер вона, схоже, не отримає цих грошей, як і корону головної красуні країни. Вікторія Кіосе, виконавчий директор оргкомітету «Міс Україна» повідомила, що організатори вирішили позбавити Вероніку Дідусенко титулу цьогорічної переможниці конкурсу, оскільки стало відомо, що та вже була заміжня і має дитину. «Ми толерантні і поважаємо жінок з дітьми, заміжніх і розлучених – усіх! Адже кожна людина має право на демонстрацію свого таланту, успіхів і цілей. Але для цього існує інший конкурс – «Місіс Україна», де заміжні, розлучені, в розлученні, з дітьми можуть брати участь!» – зауважила Вікторія Кіосе. Заборона на участь у конкурсах «Міс Україна» для жінок, що мають дітей – це частина угоди між засновниками та організаторами на національному рівні, пояснює у коментарі Радіо Свобода Анна Філімонова, директор і власник ліцензії на проведення національного конкурсу «Міс Україна-Всесвіт». Відтак, за її словами, чим би не завершилася суперечка Вероніки Дідусенко з організаторами в Україні, її участь у міжнародному конкурсі лишається неможливою. «Великі організації не будуть змінювати свої правила через забаганку окремої українки. Є умови участі. Ти або погоджуєшся, або ні. «Міс» – це незаміжня дівчина, «Місіс» – заміжня. У Європі таку помилку можуть сприйняти як хамство. Крім того, конкурси «Міс Світу» і «Міс Всесвіт» відбуваються вже понад півстоліття. Вони є провідними. Над правилами цих міжнародних конкурсів працює купа юристів. Коли в Україні купують ліцензію, треба підписати таку силу-силенну контрактів та інших документів, що коли ми порядний бізнес, то маємо чинити згідно з тими документами. Ці контракти містять пункти, які забороняють участь дівчат, які мають сім’ю. Так само не може брати участь в українському конкурсі громадянка іншої країни або неповнолітня дівчина. Це такі ж правила у цих контрактах. Якщо ви купуєте франшизу на кафе, вам дають правила. Якщо ви ці правила порушуєте, у вас можуть забрати франшизу, незважаючи на те, що ви за неї заплатили. Коли олімпійці їдуть на олімпіаду, то оргкомітет також має до них низку вимог – якщо не підходиш, не беруть», – каже Анна Філімонова. Дідусенко більше не приховує, що має дитину За словами Вікторії Кіосе, через те, що Вероніка Дідусенко приховала від організаторів, що вона є матір’ю чотирирічної дитини, конкурсові «Міс Україна» загрожує позбавлення ліцензії. Сама ж Дідусенко більше не приховує, що має дитину. Водночас відмовлятися від титулу вона не збирається, і заявляє, що стала жертвою дискримінації, повідомляє канал «1+1». За інформацією телеканалу, Дідусенко таки планує взяти участь у конкурсі «Міс Світу», який цього року проводитимуть у Китаї. Водночас чоловік на ім’я Геннадій Курочка, який у Facebook заявив, що перебуває в стосунках із Веронікою Дідусенко, на своїй сторінці обіцяє організаторам конкурсу подальшу боротьбу. «Ми будемо достойно боротися не за титул, а за зміну цих «атавізмів», – пише він. У свою чергу організатори запевняють, що журі перегляне результати конкурсу, і 30 вересня цього року оголосить ім’я нової «Міс Україна-2018» замість дискваліфікованої учасниці. У журналістиці з 1995 року. Працював регіональним кореспондентом BBC-Україна. З 2008 року – парламентський кореспондент радіо Ера-FM. З 2010 року – на Радіо Свобода (кореспондент, редактор та ведучий програм). Основна тематика: політичні події та аналіз."
"2018-09-24","https://www.radiosvoboda.org/a/29507326.html","Об’єднання протестантів: чи залишиться церква відокремленою від держави","Лідери протестантських церков вирішили створити широке об’єднання. Голова Всеукраїнського союзу церков євангельських християн-баптистів Валерій Антонюк пояснив у коментарі Радіо Свобода, що таке рішення вони ухвалили, щоб посилити свій вплив на суспільство, зокрема в тому, що стосується поширення християнських цінностей та моралі. Координатором цього процесу обрали секретаря Ради національної безпеки та оборони Олександра Турчинова. Та чи залишиться за таких умов церква відокремленою від держави? Чи не зможе церква вплинути на законотворчі процеси, зокрема на ухвалення антидискримінаційного законодавства? Лідери всіх протестантських конфесій України ухвалили рішення розпочати процес створення широкого громадського об’єднання церков, релігійних і громадських організацій. «Сьогодні в Україні є понад 32 тисячі релігійних громад, і майже третю частину з них, близько 10 тисяч, займають євангельсько-протестантські церкви або громади. Ми відчуваємо велику відповідальність, щоб нести істину, правду і допомогти у різних напрямках, щоб наше суспільство оздоровилось, і щоб ми були сильною, незалежною, благословенною Богом Україною», – заявив старший єпископ Всеукраїнського союзу церков християн віри євангельської Михайло Паночко. Для чого церкви об’єдналися Церкви вирішили об’єднатися для того, щоб посилити свій вплив на українців, пояснює в коментарі Радіо Свобода голова Всеукраїнського союзу церков євангельських християн-баптистів Валерій Антонюк. Зокрема в тому, що стосується християнських цінностей та моралі. «Ми віримо, що державотворення має базуватися на таких фундаментальних засадах, і тому, як християни в Україні, ми говоримо про таку консолідацію», – каже Антонюк. За його словами, до цього процесу можуть долучитися й інші церкви. Координувати цей процес буде секретар Ради національної безпеки та оборони Олександр Турчинов. Він зазначив, що головною метою об’єднання церков є забезпечення християнського шляху розвитку України. «Стоїть питання про захист сімейних цінностей, наших родин, наших дітей від пропаганди збочення. Захистити нашу молодь від наркотиків і алкоголізму, забезпечити незалежність, єднання і духовність нашої країни – саме такі завдання будуть стояти перед цим широким об’єднанням», – заявив Турчинов. Релігієзнавець, директор Центру релігійної безпеки Дмитро Горєвой вважає, що, окрім просування сімейних цінностей, церкви об’єдналися для того, щоб протистояти ухваленню законодавства проти гендерної дискримінації. «Це опір тому, що в законодавстві, відповідно до європейських стандартів, має прописатися гендерна рівність. Оце основна тема, для чого вони консолідують свої зусилля», – зазначає Горєвой. Втім, за його словами, простим об’єднанням розібратися з цією проблемою не вдасться. Він переконаний, що необхідно полишити гасла і перейти до «цивілізованої дискусії». Відокремленість церкви від держави Представники протестантських конфесій, які вирішили об’єднатися, обрали координатором Турчинова, тому що він є віруючим та більш досвідченим, розповідає Антонюк. «Турчинов є християнином, віруючим. Тому він є наш брат, який відвідує саме протестантську церкву. Є Духовна рада, яка опікується всіма питаннями, якісь певні організаційні питання і кроки, які необхідно робити далі, в нього є досвід, він скоординує цей процес», – каже Антонюк. Паночко також переконує, що ініціатива об’єднатися не є політичною, вона цілком належить євангельсько-протестантським церквам. У тому, що координувати цей процес буде Турчинов, релігієзнавці небезпеки не вбачають. Попри те, що церкви намагаються запобігти ухваленню антидискримінаційного законодавства і мають своїх лобістів у владі, саме через секретаря РНБО вони не зможуть вплинути на ці процеси, переконаний Горєвой. «Турчинов, як будь-який громадянин України, незалежно від того, яку посаду державну він обіймає, має право займатися такою діяльністю. Він все ж таки не є законодавцем, він не має права подавати законопроекти, він не є суб’єктом законодавчої ініціативи. Я не вбачаю в цьому якоїсь загрози», – зазначає експерт. Релігієзнавець Ольга Недавня також переконана в тому, що це об’єднання не призведе до того, що церкви перестануть бути відокремленими від держави. Турчинов може пробувати діяти в такому напрямку, вважає вона, але оскільки Україна не протестантська країна, це нічим не загрожує. Втім, якщо все ж таки інші церкви вирішать долучитися до цього процесу, загроза може виникнути. «Якщо б ішлося про православні церкви, там більше нюансів є щодо взаємодії з державою, і щодо спроб різних державних чиновників використати (церкву – ред.) на благо чи на зло країні. То вже інша справа. З протестантськими церквами, я думаю, тут немає такої загрози», – каже Ольга Недавня. Журналіст Радіо Свобода"
"2018-09-15","https://www.radiosvoboda.org/a/germany-discussion-fake-news/29490201.html","Гібридне сміття і як його прибирати","Берлін – Із неправдивою інформацією або фейковими новинами нині доводиться стикатися не лише у колі колег чи в сусідньому під’їзді. Це у разі, коли йдеться про плітки. Нині їх використовують для маніпуляцій певними частинами суспільства на рівні міста, всередині держави або навіть глобально: між окремими країнами. Все частіше чуємо про гібридні, вигадані новини, про кібератаки, тролів, ботів – одне слово, інформаційна війна. Україна у ній не залишилась осторонь, а навіть стала метою і полем для зіткнень численних її учасників. Про те, як розпізнавати неправдиву інформацію, як від неї захищатися, і як з нею боротися, йшлося на зустрічі представників громадських організацій країн Східної Європи у столиці ФРН. ​ «Фейкові новини та їхній вплив на громадянське суспільство у Східній Європі» – назва тижневих консультацій і дискусій, у яких узяли участь представники громадських організацій України, Білорусі та Росії. Ішлося передусім про політично мотивовані фейкові, тобто вигадані новини, які відіграють особливо негативну роль у суспільствах, де не існує коригування незалежною журналістикою, а також у країнах з авторитарним управлінням. Громадських активістів цікавило, чи має Німеччина стратегію боротьби з дезінформацією, і як зробити так, щоб люди дивилися і слухали достовірну інформацію серйозних ЗМІ? Серед іншого – не загострювати увагу на негативній неправді – радить представник Міністерства закордонних справ Німеччини Ганс-Петер Гінріксен: «Протистояти можна позитивними правдивими картинами висвітлення, плюралізмом і свободою думки та пересування. Приміром, через спотворення подій у Німеччині, зокрема й російськими ЗМІ, складається враження, що тут стало небезпечно жити. Щоб змінити цю думку потрібна не спеціальна стратегія, а надання охочим можливості відвідати Німеччину. Адже власний досвід людей, які подорожують і бачать країну на власні очі – найефективніший аргумент», – зазначив представник МЗС Німеччини. Певні кроки у цьому напрямку вже здійснені, повідомляє чиновник: у рамках проектів Східного партнерства країнам-учасникам виділили 18 мільйонів євро. Але ці кошти – непорівнювані з тими, що їх вкладає Росія у власні ЗМІ. Хоч було б доречним створення в Німеччині таких організацій, як, скажімо, Радіо Свобода, котрі стали б конкурентами російським каналам і готували б серйозні новини. Але нині ще немає, передусім у ЄС, політичної волі реалізовувати такі проекти, розповів представник німецького МЗС. Російські ЗМІ не є незалежними – дослідниця Незалежна якісна журналістика і правдиве висвітлення подій досі «програють» у гібридній боротьбі за споживача інформації. Такого висновку дійшли учасники зустрічі після доповіді Сузанне Шпан, журналістки і політолога, котра досліджує російські ЗМІ у Німеччині. У своїй роботі «Російські медіа у Німеччині» вона доводить, що інформація щодо України, поширювана російськими ЗМІ, створює стереотипи, котрі не відповідають жодній науковій чи правовій основі, картини, які не мають нічого спільного з реальністю. Але кліше ворога, загрози націоналізму в Україні задля виправдання інтервенції Росії і дискредитації України за її межами, створене. Німецька дослідниця вважає, що ще одним яскравим прикладом поширення фальшивої інформації стало висвітлення російськими ЗМІ ситуації щодо біженців у ФРН. Ці ЗМІ вміло використовують сумнівні настрої у Німеччині та використовують їх із власною метою, надаючи негативну картину цієї держави: демократія не функціонує, уряд є маріонеткою США і, ймовірно, перебуває на курсі війни з Росією. Також і її союзників зображують негативно: з огляду на фінансову і міграційну кризу, ЄС, мовляв, «прямує до свого кінця», а «НАТО нагнітає війну, загрожуючи нею Росії». Сузанне Шпан доходить висновку, що концепція успіху російських ЗМІ полягає у тому, щоб представити офіційну лінію Росії у її зовнішній політиці як «альтернативну думку», а російські державні медіа – як начебто незалежні джерела. Представники російських державних ЗМІ, як, приміром, редактор RT Deutsch Іван Родіонов і колишній керівник «Россия сегодня» Дмітрій Тульчінскій виступають у ток-шоу на німецькому телебаченні, позиціонуючи себе вільними журналістами, якими вони не є, як і російські ЗМІ не є незалежними, оскільки вони фінансуються російською державою і тісно співпрацюють з управлінням у Москві, – стверджує Шпан у розмові з Радіо Свобода. «Я вважаю, що фінансова складова, гроші відіграють у цьому чималу роль. Адже RT Deutsch і «Россия сегодня» фінансується державою, котра спрямувала у поточному році на утримання цих медій 374 мільйони євро. Це дуже велика сума, і це перевищує те, що отримує Deutsche Welle. Та, на мою думку, йдеться також і про стратегію. Вона полягає в тому, щоб позиціонувати себе незалежними ЗМІ, які начебто надають альтернативні думки. Але це не відповідає дійсності, оскільки саме ці ЗМІ фінансуються державою і не є незалежними, не надають альтернативних поглядів на події. Вони представляють офіційну лінію держави і підлягають контролю державних структур», – припускає німецька експерт. Чемпіон зі створення маніпуляцій Водночас Сергій Медведєв, голова організації «Декабристи», політолог, який аналізує російські блоги, сказав Радіо Свобода, що Росія закидає світ інформаційним сміттям і неправдивими повідомленнями, а її пропаганда підтримується на державному рівні: «Дезінформація стала одним із інструментів адміністрації президента Путіна. Адже ті ЗМІ, які контролюються Кремлем, передусім телебачення, газети, радіостанції, деякі онлайн портали виконують функцію агентів Кремля. Вони більше не виконують функцію контролю над державними органами чи суспільними процесами. Або не виступають у якості інформування, бо вони справді виконують функцію додаткового відділу Кремля. З тим, щоб донести і підтримати політику Росії також і за її межами. Росія стала чемпіоном зі створення дезінформації, маніпуляції, маніпулятивних інформацій. Це не завжди неправдива інформація, не завжди вигадане повідомлення, але воно, приміром, не відповідає фото чи відео до нього. Це такий вид гібридної новини», – пояснює російський політолог. Гібридна інформація в українському просторі З терміном «гібридна війна» до вжитку увійшло також і словосполучення «гібридна інформація», коли в медійний простір вкидаються неправдиві «факти», котрі спотворюють події, дезінформують читачів і глядачів. Як розповіла під час дискусії Ольга Калашник, директор громадської організації «ЛаСтрада», відстоюючи, приміром, гендерну рівність, їхня сторінка в Інтернеті витримує справжні кібератаки, котрі надходять від організацій, які мають інші, більш традиційні, погляди на цю проблему, і які є здебільшого в Росії. Представниця «ЛаСтради» вважає, що неправдива інформація в Україну надходить із Росії, а суспільство, на її думку, не готове цьому протистояти: «У нас немає інструменту, який би допомагав громадянам розпізнавати, правдива інформація, чи ні. Для того, щоб перевірити чи інформація правдива, зазвичай громадяни мають зробити досить багато дій. Та й активності слід багато виявляти. Але ніхто цим не переймається, бо це потребує багато часу. Але нам необхідні інструменти, які б допомогли дуже швидко перевірити інформацію. Цього немає, і ця проблема існує не лише в Україні, а й в інших країнах. Має бути медійна гігієна, так би мовити. Це в Україні дискутується. І якщо людство знає, що слід мити руки перед вживанням їжі, чистити зуби вранці, але як перевіряти новини на правдивість – цього ніхто не знає. Я сподіваюсь, що колись це станеться, адже інформаційні технології розвиваються», – розмірковує директор громадської організації «ЛаСтрада» в коментарі Радіо Свобода. У той час, як офіційні німецькі представники на дискусії зізнаються, що не мають конкретного плану боротьби з дезінформацією, українська учасниця Ольга Калашник розповіла, що в Україні розроблена стратегія інформаційної безпеки, оскільки країна мала реагувати на виклики, які постали перед нею уже з початком війни на Донбасі та анексією Криму ще 4 роки тому."
"2018-09-12","https://www.radiosvoboda.org/a/news-mzs-heforshe/29486479.html","Міністерство закордонних справ першим в уряді приєдналося до руху за рівність HeForShe","Міністерство закордонних справ приєдналося до міжнародного руху за ґендерну рівність HeForShe – про це 12 вересня повідомив очільник міністерства Павло Клімкін. «Те, що нас об’єднує, набагато сильніше того, що нас розділяє. Це – не боротьба проти, це боротьба за. За рівні можливості, цінності, право розкритися на свій максимум, за Україну без стереотипів та гендерних перекосів», – прокоментував цю новину Клімкін. HeForShe («Він за неї») – це ініціатива ООН, спрямована на те, щоб заохотити чоловіків підтримувати права жінок і сформувати суспільство рівних можливостей для всіх. В українській філії «ООН-Жінки» зазначили, що МЗС стало першим відомством українського уряду, яке долучилося до проекту, і наступного року йому належить пройти ґендерний аудит. Народна депутатка Ірина Геращенко вітає ініціативу МЗС, проте вертає увагу на той факт, що в міністра одна заступниця-жінка – Олена Зеркаль, а серед послів України за кордоном тільки п’ять жінок. «Вітаємо ініціативу МЗС провести гендерну експертизу, закликаємо інші відомства також підхопити цю ініціативу. Й до більшої співпраці в цих принципових питаннях – з міжвракійним депутатським об’єднанням « Рівні можливості». Більша залученість жінок до прийняття рішень- це точно створення кращого середовища і більш відповідальної політики», – вважає Геращенко."
"2018-08-23","https://www.radiosvoboda.org/a/news-pakt-molotova-ribbentropa-eurokomisia/29449343.html","В Єврокомісії вшанували пам’ять жертв нацизму та сталінізму","Перший віце-президент Європейської комісії Франц Тіммерманс та єврокомісар з питань правосуддя, споживачів та гендерної рівності Вера Йоурова опублікували спільну заяву до Дня пам’яті жертв нацизму та сталінізму. Його відзначають 23 серпня, в річницю підписання пакту Молотова-Ріббентропа. Як нагадують члени Єврокомісії, угода між СРСР та нацистською Німеччиною мала трагічні наслідки для Європи. ​ «Мільйони людей було вбито, а покоління європейців залишилися пошрамованими. Наш обов’язок – зберегти імена тих, хто зазнав переслідувань, та зберегти живою пам’ять про них. Особливо через те, що сьогодні, через 79 років, наші спільні цінності людської гідності, засадничих прав, верховенства права та демократії знову опинилися під ударом екстремістської, націоналістської риторики, що сіє розбрат», – зазначено в їхній заяві. Читайте також: «Молотов живий і шукає свого Рібентропа» – Лінкявічус про річницю пакту між СРСР та Німеччиною​» Пакт Молотова-Ріббентропа був підписаний 1939 року в Москві міністром закордонних справ Німеччини Йоахімом фон Ріббентропом та народним комісаром закордонних справ СРСР В’ячеславом Молотовим. Документ передбачав нейтралітет СРСР у майбутній агресії Третього рейху проти Польщі та всієї Європи. У червні 1941-го, через майже два роки після початку Другої світової війни, Німеччина напала на Радянський Союз."
"2018-07-30","https://www.radiosvoboda.org/a/news-korchak-genderna-rivnist/29397922.html","Наталія Корчак відповідатиме за гендерну рівність у НАЗК","У Національному агентстві України з питань запобігання корупції визначили уповноважену з питань забезпечення рівних прав і можливостей для жінок і чоловіків. Нею стала колишня очільниця агентства Наталія Корчак. Згідно з повідомленням відомства, Корчак відповідатиме за забезпечення рівності між чоловіками та жінками, запобігання і протидію насильству за ознакою статі й протидію дискримінації в межах НАЗК. У березні цього року Наталія Корчак склала з себе повноваження голови агентства. Її наступником на цій посаді став Олександр Мангул. Пізніше НАЗК проголосувало за повну перевірку електронних декларацій Корчак."
"2018-07-27","https://www.radiosvoboda.org/a/29394198.html","У Запоріжжі засудили нападниць на учасниць «Фестивалю рівності» 2017 року","27 липня Комунарський районний суд Запоріжжя виніс вирок двом неповнолітнім дівчатам, які восени 2017 року вчинили напад на двох учасниць «Фестивалю рівності» та завдали їм тілесних ушкоджень. Нападниць засудили до 2-х років позбавлення волі з випробувальним терміном на один рік. Рішення суду було винесене за статтею 296 Кримінального Кодексу – хуліганство. Раніше запорізькі активісти вимагали розслідувати даний інцидент саме як злочин на ґрунті ненависті, однак суд та правоохоронні органи не взяли їхні аргументи до уваги. Та навіть не зважаючи на це, за даними Amnesty International, запорізький випадок є чи не єдиним в країні, коли подібну справу щодо нападу довели до судового розгляду. 30 вересня 2017 року в Запоріжжі в приміщені центру «LOFT Млин» о 16-ій годині мав розпочатися «Фестиваль рівності». Захід проходив у місті вдруге, його відкрито анонсували у соцмережах та в пресі. Програма Фестивалю передбачала різноманітні лекції, кінопокази та виставки. Та за годину перед початком заходу біля воріт до території, де розташовується «LOFT Млин», зібрався натовп із понад сотні молодиків. Більшість із них приховувала обличчя під балаклавами. Свою присутність біля місця проведення «Фестивалю Рівності» частина з учасників натовпу відмовлялась коментувати. Та були серед них і ті, хто відкрито на камеру знімальній групі Радіо Свобода заявили, що прийшли «розганяти гей-парад». Присутні на місці події поліцейські разом із організаторами фестивалю спробували провести переговори з лідерами молодиків у балаклавах. Ті ж на пояснення організаторів «Фестивалю рівності», що той є культурною подією, і що тема ЛГБТ – лише одна з представлених на ньому, заявили, що їхньою метою є, щоб подібні заходи не організовувалися в місті. Згодом правоохоронці заблокували службовими автівками ворота на території, де розташований «LOFT Млин», та запускали на неї лише учасників фестивалю. Втім, це не допомогло вберегти активістів від агресії натовпу: на двох учасниць фестивалю вчинили напад, коли вони йшли від розташованої неподалік зупинки громадського транспорту до місця проведення фестивалю. Молодики у балаклавах скористалися газовими балончиками, петардами і фаєрами, після чого поліція почала затримувати їх. Усього правоохоронці затримали і доставили до найближчого відділку поліції 17 осіб, серед яких були підлітки. За фактом події кримінальне провадження за ч. 2 ст. 296 (хуліганство) Кримінального Кодексу України. Потерпілих жінок шпиталізували: в однієї з них лікарі діагностували струс мозку, а в іншої – перелом кісток носа та численні забиття. Згодом організатори фестивалю повідомили, що невідомі скоїли напад ще на двох учасниць заходу, які йшли до місця проведення події, але дістатися туди вони не змогли, тому про напад на них стало відомо лише згодом. Майже одразу запорізькі активісти звернулися до правоохоронців з вимогою кваліфікувати інцидент як злочин на ґрунті ненависті, і розпочали збір підписів під відповідним зверненням до Генпрокуратури, керівництва МВС та Нацполіції. «Згідно з тим, що написано в статті 151-й (Кримінального кодексу України – ред.), злочини на ґрунті ненависті – це будь-які дії, спрямовані проти людини, пов’язані саме з її або віросповіданням, або національністю, або іншими якимось ознаками, але викликані ненавистю через певні ознаки, які несе певна людина. Тобто сексуальна орієнтація, гендерна ідентичність також підпадає під ці злочини. Ми ставимо також на меті виявлення організаторів цих безладів, бо існує безліч інформації про те, що деякі люди бачили автобус на автовокзалі перед цим («Лофт Млин», де проходив «Фестиваль рівності», розташований поряд з центральним автовокзалом Запоріжжя), і взагалі ця акція – протестна – має такий характер, що, найімовірніше, людей туди звозили організовано», – заявила 3 жовтня співорганізатор «Фестивалю рівності» Яна Сасіна. З групи нападників правохооронцям вдалося ідентифікувати лише двох осіб. Як і у випадку з нападом на табір ромів у Львові у червні цього року, ними виявилися неповнолітні. Це студентки місцевих коледжів 17-річна Ірина Бородіна та 16-річна Карина Садовник. Судовий розгляд справи щодо них розпочався наприкінці 2017 року. «Розгляд справи почався ще у грудні, і в суді вирішили все ж таки залишити 296-у – хуліганство і на 161-у її не перекваліфікували (ред. – порушення рівноправності громадян залежно від расової, національної належності або ставлення до релігії). Підозрювані двічі не з’являлися до суду – переносили процес на два місці уперед, по часу затягували», – розповіла потерпіла Наталя Черкасова. Інша потерпіла – Юля Плющ – додає: «Мені здається, що всі біди у нашій країні, що багато людей відчувають безкарність. І ось як раз ми боремося проти цього, щоб людина, яка скоїла якийсь злочин, незалежно від того, була б це я чи хтось інший, щоб як людина, що проти закону вчинила, щоб вона понесла покарання, відповідне до законодавства». В ході судового розгляду обидві дівчини-нападниці визнали свою провину, про що було повідомлено при оголошені судового вироку. Під час заключного слова Карина Садовник заявила, що не має, що додати до озвученого раніше під час суду, а Ірина Бородіна сказала: «Я визнаю свою вину і прошу мене строго не карати, бо я в силу свого малолітнього віку опинилися не в тому місці і не в той час. Прошу не судити мене строго». Комунарський районний суд Запоріжжя засудив обох нападниць за статтею 296 Кримінального Кодексу України (хуліганство) до двох років позбавлення волі з випробувальним терміном на один рік – через неповнолітній вік обвинувачених. Рішення суду може бути оскаржене впродовж 30 днів від оголошення вироку. Коментувати справу Карина Садовник, Ірина Бородина та їх батьки відмовилися та заборонили себе знімати. Їх адвокати також на прохання обвинувачених не коментували справу, лише повідомили, що їх клієнти поки не вирішили, чи подаватимуть апеляцією. На сьогодні, за даними правозахисної організації Amnesty International, запорізький інцидент із нападом на учасниць «Фестивалю рівності» є єдиною в Україні подібною справою, доведеною до суду. Про це правозахисники заявили, коментуючи 27 липня напад на ромський табір, що стався у Львові 23 липня. «Більшість злочинів, скоєних радикальними угрупованнями, не були належним чином розслідувані правоохоронцями, які не хочуть або не можуть проводити ефективні розслідування, навіть якщо певні угруповання публічно беруть на себе відповідальність за злочини. З цілої низки випадків, за якими стежила Amnesty International, тільки справа про напад на «Фестиваль рівності» у Запоріжжі в серпні 2017 року дійшла до суду. 30 інших нападів не пройшли навіть стадію первинної реєстрації скарги. Крім того, у процесі розслідування злочинів на ґрунті ненависті, влада зазвичай ігнорує дискримінаційні мотиви злочинів. Жертвам майже ніколи не повідомляють про хід розслідування, лишаючи у них враження, що нічого не відбувається. Жоден український високопосадовець публічно не засудив сплеску насильства з боку радикальних ультраправих угруповань», – йдеться у заяві правозахисної організації. Хто був організатором масових заворушень 30 вересня 2017 року у Запоріжжі, в яких взяла участь значна кількість підлітків, наразі невідомо. Жодна організація чи рух публічно не взяла на себе відповідальність за спробу зриву «Фестивалю рівності». Співпрацює з Радіо Свобода з 2015 року. Народилася в 1985 році у Запоріжжі. У 2007 році закінчила історичний факультет, а у 2011 році – аспірантуру Запорізького національного університету. Має ступень кандидата історичних наук. Із 2013 року працює у сфері журналістики."
"2018-07-26","https://www.radiosvoboda.org/a/29391905.html","«Бути проти Росії зовсім не означає бути за Україну» (світова преса)","У статті брюссельського видання Euractiv йдеться про складнощі у відносинах між державами Вишеградської четвірки та Україною. Аналітичний центр Atlantic Council публікує матеріал про діяльність проекту громадської організації «Всеукраїнське об’єднання «Автомайдан» – Prosud. А оглядач Al Jazeera запитує, чому ультраправі угруповання в Україні залишаються непокараними, попри здійснення різних нападів. Видання Euractiv публікує інтерв’ю із політологом та заступником директора аналітичного центру «Нова Європа» Катериною Зарембо щодо складнощів у відносинах між державами Вишеградської четвірки (Угорщина, Польща, Словаччина, Чехія) та Україною. На думку експерта, кожна із країн «четвірки» має різні пріоритети у відносинах з Україною. І якщо говорити про стосунки Києва із Польщею та Угорщиною, то вони останнім часом суттєво погіршилися. «Думаю, на це є багато причин. Перш за все, останніми роками ми побачили політичні зміни в країнах Вишеградської групи. Віктор Орбан (прем'єр-міністр – ред.) в Угорщині дедалі більше наголошує на національних питаннях, і в цьому контексті також йде суперечка з Україною. У Польщі, відколи права партія «Право і справедливість» прийшла до влади, також почали робити більший акцент на національних питаннях. Тим часом Чеська Республіка також обрала проросійського президента. Отже, і погляди країн Вишеградської групи на відносини з Україною змінилися», – цитує автор Зарембо. Ба більше, за словами політолога, кожна з цих країн переслідує різні цілі у відносинах з Україною. В Угорщині та Польщі ці цілі зводяться до суперечливих питань, серед яких і питання історичної пам’яті. Також важливим фактором є відносини кожної з країн Вишеградської групи із Росією. Польща у цьому випадку є дуже важливою, адже, з одного боку, вона хоча й рішуче налаштована проти Росії, її консервативна ідеологія щодо України насправді грає Москві на руку, пояснює експерт. «Зрештою, бути проти Росії зовсім не означає бути за Україну. Особливо якщо ви також проти Європи. Бути антиєвропейським фактично означає бути антиукраїнським. Якщо влада країни або її еліта мають антиєвропейські настрої, це не означає нічого хорошого для України», – переконана Зарембо. На думку політолога, найбільший потенціал розвитку співпраці між Україною та «четвіркою» – в питаннях безпеки проти спільних гібридних загроз. Економіка – також сприятлива сфера для співпраці, йдеться у статті. Фахівець із реформування в країнах колишнього СРСР Джош Коен у статті для аналітичного центру Atlantic Council розповідає про діяльність проекту всеукраїнського об’єднання «Автомайдан» – Prosud. Заснований у 2016 році, він працює за підтримки Програми розвитку ООН та Національного фонду сприяння демократії (США) та має на меті викрити корумпованих українських суддів та прокурорів. Керує Prosud​ Катерина Бутко. В березні 2014 року під час захоплення Криму «зеленими чоловічками» вона поїхала на півострів, щоб оцінити ситуацію власними очима. Її впізнали, як активістку Майдану, та затримали колишні офіцери «Беркуту». В результаті вона опинилася за ґратами в Севастополі. Але, на відміну від інших в’язнів Кремля, таких як Олег Сенцов, їй дозволили повернутися додому. Пізніше в Луганську з нею сталася схожа ситуація – бойовики допитували її кілька годин. Як пояснює Бутко, реформа судової системи була однією з ключових вимог Євромайдану, але цього не сталося. Тож разом із командою вони вирішили сконцентрувати всю увагу на суддях та прокурорах, мовиться у статті. Спочатку Prosud​ аналізує дані з відкритих джерел – серед яких електронні декларації посадовців. Потім порівнює інформацію із даними з реєстрів нерухомості. Якщо в них виникає підозра, що майно чиновник здобув неналежним чином, вони їдуть до їхніх маєтків, які знімають за допомогою дронів для отримання доказів. Потім група публікує результати розслідувань на сайті, де їх можуть побачити, зокрема, журналісти. Зрештою, Prosud також чинить тиск на антикорупційні установи, такі як НАБУ, для того, щоб ті розпочали власні розслідування, зазначає автор. Попри численну корупцію, яку бачить Бутко та її команда, вона не вважає Євромайдан провалом. Адже в довгостроковій перспективі є ще шанс виконати всі його обіцянки, а активісти, такі як Бутко, допоможуть в цьому, наголошує Коен. Оглядач Al Jazeera запитує, чому ультраправі угруповання в Україні залишаються непокараними, попри здійснення різних нападів. Наприклад, 17 червня 150 ультранаціоналістів хотіли напасти на марш ЛГБТ-активістів, але їм завадили працівники поліції. Внаслідок сутичок 5 правоохоронців отримали поранення, а 56 осіб затримали. Проте їх відпустили вже через кілька годин, мовиться у статті. Автор вважає, що попри несуттєву присутність ультраправих груп в українському парламенті, вони стають помітною політичною силою в державі, яка втратила майже п’яту частину свого населення під час Другої світової війни. Свого часу прозахідні політики, такі як Віктор Ющенко, використовували націоналізм як потужний інструмент, який допоміг Україні залишити орбіту Москви. Але більш радикальні групи піднесли цей націоналізм на цілком новий рівень, який імітував ультраправі та неонацистські групи Росії, Європи та США, переконаний автор. Впродовж останніх місяців вони здійснили кілька нападів, серед яких: атака на мітинги феміністок, втручання в лекції по Голокосту та гендерній рівності, а також напади на правозахисників та політиків, зазначається у статті. «Лідери України не можуть гарантувати безкарність вбивцям та бандитам, одночасно прагнучи економічної та політичної підтримки західних країн», – посилається автор на слова дослідниці Human Rights Watch в Україні Тані Купер. Він також описує діяльність батальйону «Азов» та, посилаючись на слова дослідника правих рухів, політолога В’ячеслава Ліхачова, зазначає, що такі групи використовують війну для того, щоб легітимізувати себе в очах народу. Їхня мета – виглядати не як прихильники ультраправих поглядів, а як захисники України, мовиться у статті. Приєдналася до Української редакції Радіо Свобода у 2017 році. Здобула ступінь магістра з міжнародних відносин та дипломатії в Англо-американському університеті у Празі. Продюсерка соціальних мереж."
"2018-07-23","https://www.radiosvoboda.org/a/news/29384763.html","Канада побачила прогрес України у гендерній політиці","Канада вітає прогрес, який здійснила Україна у гендерній політиці й підтримці економічних ініціатив українських жінок, заявила 23 липня в Києві міністр міжнародного розвитку Канади Марі-Клод Бібо. «Канада вважає, що суспільство є більш процвітаючим, мирним, безпечним й об’єднаним, коли права жінок у ньому поважають, коли їхні голоси чують і вони мають можливості бути лідерами», – наголосила Бібо. Раніше в інтерв’ю Радіо Свобода Марі-Клод Бібо повідомила про започаткування програми підтримки канадських, українських чи міжнародних організацій, проекти яких передбачають залучення жінок в економіку. Програма розрахована на п’ять років, на його здійснення буде витрачено близько 30 мільйонів доларів. Читайте також: Гендерна нерівність: п’ять порушень прав жінок в Україні Проекти, які будуть обиратись у рамках нової програми, повинні мати бюджет у розмірі 3-7 мільйонів доларів, їхнє завдання – урівняти «соціально-економічну нерівність серед українців» упродовж наступних п’яти років, повідомила Бібо на брифінгу. Першою організацією в Україні, яку підтримує уряд Канади у рамках нової програми – міжнародна благодійна організація «Український жіночий фонд». За словами Марі-Клод Бібо, для підтримки соціально-економічного розвитку та сталої демократії в Україні уряд Канади щороку виділяє близько 50 мільйонів доларів. У квітні цього року Кабінет міністрів України затвердив державну соціальну програму забезпечення рівних прав і можливостей жінок і чоловіків на період до 2021 року. Метою цієї програми, згідно з документом, є реалізація комплексних заходів на загальнодержавному й місцевому рівнях щодо посилення національного механізму забезпечення рівних прав та можливостей жінок і чоловіків у всіх сферах та впровадження європейських стандартів рівності."
"2018-07-21","https://www.radiosvoboda.org/a/news/29381200.html","У Кривому Розі розпочався «молитовний марафон» проти маршу ЛГБТ","У суботу в Кривому Розі представники кількох громадських і релігійних організацій проводять добовий «Молитовна варта: за родину, за святість нашого народу, за охорону духовного світу дитини», протестуючи проти маршу ЛГБТ, який відбудеться в неділю. За інформацією організаторів, акція розпочалась о 17.00 у суботу і триватиме до 17.00 неділі. Цього вечора віряни молились у храмах Кривого Рогу «за збереження суспільного миру, подолання ворожнечі, яку спричиняє проведення анонсованої на 22 липня події «КривбасПрайд-2018». У неділю опоненти проведення маршу ЛГБТ мають намір зібратися ще раз просто неба, аби «знову молитись і висловлювати свою позицію щодо маршу». Як розповів Радіо Свобода співорганізатор заходу, юрист і журналіст Олександр Кривенко, марафон охопить близько десяти локацій. За його даними, представники різних конфесій – протестанти, православні, католики, мусульмани тощо збираються разом, аби висловитись на підтримку традиційних сімейних цінностей. «Ми не приховуємо, що протестуємо проти завтрашнього параду ЛГБТ. Ми закликаємо людей дивитись на це не як на «Марш рівності», а як на загрозу, що руйнує психічно людину, родину, подружжя. Ситуація така, що ми маємо заявити свою громадянську позицію. Ми вважаємо, що таких публічних акцій з боку пропагандистів «гендерної ідеології» не має бути», – зазначив Олександр Кривенко. На 22 липня у Кривому Розі запланований Марш рівності на підтримку ЛГБТ-людей. Місце і час проведення ні організатори, ні поліція не розголошують. Раніше суд у Кривому Розі відмовив райраді у забороні проведення цього маршу. В оргкомітеті маршу Радіо Свобода повідомили, що хода запланована як «суто правозахисний захід», до якого можуть долучитись не тільки представники ЛГБТ-спільноти, а й представники інших суспільних груп, які відчувають дискримінацію. Акція не передбачає використання елементів травесті-шоу, екстравагантного одягу чи аксесуарів. На сайті мерії Кривого Рогу була зареєстрована петиція про заборону заходу ЛГБТ-спільноти, однак депутати міськради її не підтримали. 30 червня у Кривому Розі невідомі напали на одного з організаторів фестивалю «КривбасПрайд» Бориса Золотченка. Поліція відкрила провадження за частиною 1 статті 125 Кримінального кодексу України (умисне легке тілесне ушкодження)."
"2018-07-20","https://www.radiosvoboda.org/a/29378289.html","Україна зробила крок уперед після Євромайдану – канадський міністр Марі-Клод Бібо","Міністр із питань міжнародного розвитку Канади Марі-Клод Бібо в Україні вперше. Для насиченого п’ятиденного візиту вона запланувала зустрічі з представниками українського уряду та візит на схід держави, зокрема, й у прифронтові міста. Марі-Клод Бібо розповіла Радіо Свобода про перші враження та анонсувала нову програму технічної допомоги Україні. – Канада є партнером та другом України. Ми віддані тому, щоб і надалі підтримувати українців у різних галузях. Тому я оголосила про початок великої програми підтримки канадських, українських чи міжнародних організацій, проекти яких націлені на зростання економіки. За умови, якщо такі проекти залучають жінок та надають їм можливість розвиватись. Йдеться про п’ятирічний проект на 30 мільйонів доларів. Та ми надаємо також гуманітарну допомогу в сільськогосподарській, оборонній та правоохоронній галузях. No media source currently available ​ – Чому цей пункт про «жіночий» компонент проектів важливий, на вашу думку? – Я є міністром із питань міжнародного розвитку в Канаді, і одним із моїх завдань було переорієнтувати допомогу найбіднішим та найбільш вразливим державам. І після тривалих консультацій ми повністю переглянули наші пріоритети, і обрали феміністичний підхід. Це означає, що, на наш погляд, та й спираючись на різноманітні дані, – слід надавати жінкам більше можливостей. Потрібно прагнути гендерної рівності, щоб 100% населення робили свій внесок. Тому жінки та дівчата повинні мати можливості, щоб розвинути свій потенціал у суспільстві, якщо ми хочемо миру. – Чи має Канада механізм контролю за тим, як мільйони доларів технічної допомоги витрачатимуться? – Ми працюємо з надійними партнерами, скажімо, авторитетними громадськими організаціями. Також маємо чітку систему перевірки до та після надання грошей. Тож ми завжди моніторимо, що партнери роблять із канадськими коштами. ​ – Ви запланували візит на схід України, що очікуєте? – Так, я проведу в Україні п’ять днів. І це моя найдовша місія до іншої країни за всі роки на посаді міністра. Я хочу побачити ситуацію на власні очі, поговорити з людьми на місці, із жінками. Маю сказати: уже після одного дня в Україні я просто вражена роллю, яку відіграють українські жінки у всіх реформах, їхньою відданістю та мужністю. Це захоплює, хочу познайомитись із іншими українцями з різних куточків держави. – Канада готова провести наступну міжнародну конференцію щодо реформ в Україні, анонсував прем’єр Володимир Гройсман після зустрічі з вами. Коли та як вона відбуватиметься? – Вона запланована на наступний рік, дійсно, і відбуватиметься в Канаді. У нас проживають майже 1,4 мільйона українців, тому ці зв’язки на рівні людей та особистостей дуже важливі. Тому нам так важливо долучатись до ваших справ та підтримувати, як тільки можемо. – Як загалом ви оцінюєте прогрес українських реформ? Чи достатні зміни? – Я маю сказати, три роки для життя країни – це дуже мало. Я вражена тим, що побачила. Так, ви досі маєте серйозні виклики. Але за як за три роки – вже зроблено великий крок уперед. Скажімо, це стосується оновленої поліції, до якої долучились молоді жінки та чоловіки. Навіть цей конкретний сектор – добрий приклад, як українці можуть мобілізуватись і почати жити по-іншому. Це дає надію, три роки – ще дуже мало. ​ – Вас уже провели вулицею Інститутською – центром надзвичайно драматичних подій для українців. Схоже, це місце і у вас викликало емоції. – Так, ви маєте рацію. Мене провели цими місцями, і молода дівчина, яка брала участь у подіях Майдану, розповіла свої спогади. Зараз вона також має активну життєву позицію, змінює країну. Це так надихає і водночас дає надію та мужність мені та, власне, українцям."
"2018-06-29","https://www.radiosvoboda.org/a/29328264.html","З 1 липня в ЄС посилюють захист прав мандрівників","У Європейському союзі з 1 липня посилять захист прав мандрівників, які замовляють туристичну подорож. «Забронювати ваш відпочинок в інтернеті легко, але якщо щось не так, ви хочете бути впевненими в тому, що ви будете повністю захищені. Нові правила щодо туристичного продукту тепер адаптовані до цифрової епохи… Туристи також отримають користь від нових правил та будуть добре захищеними, якщо оператор стане банкрутом. Нові правила також допоможуть туристичним компаніям пропонувати свої послуги за кордоном», – заявила єврокомісар із питань юстиції, споживачів та гендерної рівності Вера Йоурова. Нові правила застосовуються до поєднання щонайменше двох різновидів туристичних послуг (транспорт, проживання, прокат автомобілів або інші послуги, наприклад, екскурсії), включаючи туристичні пакети від туроператора, а також індивідуально обрані мандрівником послуги, куплені в одній онлайн- або офлайн-точці продажу. Як повідомляють у Єврокомісії, компанії повинні інформувати мандрівників про те, чи їм пропонується туристичний пакет або договір про поїздку, а також про їхні головні права через стандартизовані інформаційні форми. Вони повинні надати чіткі відомості про особливості та характеристики туристичного продукту, його ціну та будь-які додаткові витрати. У Єврокомісії очікують, що нові правила забезпечать кращий захист 120 мільйонів мандрівників уже цього літа."
"2018-06-22","https://www.radiosvoboda.org/a/news/29313634.html","Під Радою відбувся протест проти ЛГБТ і дій поліції на Марші рівності","Кількасот людей провели 22 червня в центрі Києва «Всеукраїнський сімейний протест». Вони розташувалися перед будівлею Верховної Ради, а також уздовж вулиці Грушевського. За словами організаторів акції, вони прийшли висловити протест у зв’язку з розгоном противників Маршу рівності 17 червня, а також проти нововведень міністерства освіти щодо гендерної політики. 21 праворадикальні організації вимагали під стінами управління патрульної поліції Києва відставки її керівника Юрія Зозулі у відповідь на затримання опонентів Маршу рівності. Читайте також: Захищали ЛГБТ – побили праворадикалів 17 червня в центрі Києва відбувся Марш рівності під гаслом «Вільна Країна – будь собою!» Колона учасників маршу пройшла від Національної опери України по вулиці Володимирській, бульвару Тараса Шевченка, вулиці Терещенківській до станції метро «Площа Льва Толстого», де і завершилася акція. Керівник поліції Києва Андрій Крищенко повідомив, що під час кількох сутичок, що сталися перед початком акції, до поліції доставили загалом 57 людей. Він наголосив, що поліція не перешкоджала противникам «Маршу рівності», які не чинили протиправних дій. Пізніше правоохоронці заявили, що всіх затриманих відпустили."
"2018-06-17","https://www.radiosvoboda.org/a/news/29293336.html","У Києві починається «Марш рівності»","У Києві 17 червня о 9:00 починається «Марш рівності». Це завершальна акція міжнародного форуму «КиївПрайд-2018», який відбувається щороку із 2012-го. Його учасники збираються біля приміщення Національної опери, планують пройти вулицями вулицями Володимирською і Льва Толстого до станції метро «Площа Льва Толстого». Організатори очікують, що у заході, який орієнтовно триватиме до 12:00, візьмуть участь близько 5 тисяч осіб. Вулиці, якими має пройти Марш рівності, наразі перекриті і охороняються правоохоронцями. Змінено роботу громадського транспорту. Зокрема з 6:00 закриті станції метро «Театральна», «Полоща Льва Толстого» і «Палац спорту» у центрі Києва. В управлінні Нацполіції Києва повідомили про кілька провокацій і сутичок між учасниками маршу, його противниками і поліцією, що сталися зранку до початку акції. правоохоронці затримали і доправили до райвідділків понад 50 осіб, зазначили в поліції. Як повідомляли в МВС України, безпеку і порядок під час «Маршу рівності» охоронятимуть близько п’яти тисяч правоохоронців. Уповноважений Верховної Ради з прав людини Людмила Денісова звернулася до голови Національної поліції Сергія Князєва і мера Києва Віталія Кличка з проханням гарантувати безперешкодне і безпечне проведення акції. «Кожного року радикально налаштовані громадяни намагаються зірвати «Марш рівності» – акцію на підтримку дотримання прав людини незалежно від сексуальної орієнтації, гендерної ідентичності чи будь-яких інших ознак. Хочу зазначити, що і цього разу публічна дискусія довкола цього заходу набуває загрозливої забарвленості», – цитує Денісову її прес-служба. Народний депутат України від фракції Радикальної партії Ігор Мосійчук попросив суд заборонити проведення «Маршу рівності». У 2017 році правозахисний ЛГБТ-центр «Наш світ» зафіксував 226 випадків порушення прав щодо представників ЛГБТ. Правозахисники звертають увагу на те, що часто не вдається домогтися, аби справу кваліфікували як злочин на ґрунті ненависті."
"2018-06-15","https://www.radiosvoboda.org/a/news/29292499.html","У Дніпрі стартував всеукраїнський фестиваль блогерів","У Дніпрі ввечері 15 червня відкрився всеукраїнський фестиваль блогерів «Дніпровський пост». У ньому беруть участь понад 30 блогерів – письменників, журналістів, істориків, політиків, священиків із різних регіонів України. Серед учасників – Роман Скрипін, Павло Казарін, Татуся Бо, Зоя Казанжи, Роман Шрайк, Макс Бужанський, Ян Валетов. Усі вони пройшли по символічній синій доріжці фестивалю у вигляді літери F – логотипу Facebook. Під час відкриття фестивалю зачитали лист від російського опозиційного журналіста Аркадія Бабченка, який був запрошений як блогер, але не зміг прибути, повідомляє кореспондент Радіо Свобода. Як повідомив міський голова Борис Філатов, якого на фестивалі представили також як блогера з найбільшою кількістю підписників, адже на його особистий профіль у Facebook підписані 200 тисяч користувачів, цього року фестиваль відбувається без залучення бюджетних коштів: його профінансували спонсори. «Учасники можуть написати різні відгуки про місто, це вільні люди, у них є своя позиція. Минулого разу пан Казанський написав не зовсім добрі відгуки, але це його право. Я скажу, це добре, це круто, коли приїздять різні люди, це допомагає показати, що Дніпро – це місто, яке для всіх», – сказав мер міста, відповідаючи на запитання Радіо Свобода щодо очікувань від фестивалю. Упродовж трьох днів фестивалю, який у Дніпрі проводять уже вдруге, на головному дискусійному майданчику – в музеї українського живопису – відбудеться вісім дискусійних панелей. Їхня тематика різноманітна – від політики до гендерної рівності. Відомі блогери обговорюватимуть історію, культуру, мову, релігію, інновації, економіку, бізнес, інформаційну війну, ситуацію з Кримом і Донбасом, майбутні вибори. За задумом організаторів, дискусії мають бути гострими й непередбачуваними, адже учасники часто є опонентами на просторах соцмереж. Читайте також: Вперше в Україні: фестиваль блогерів за мільйон із бюджету 2017 року всеукраїнський фестиваль блогерів «Дніпровський пост» відбувався коштом міського бюджету, на дійство тоді виділили майже мільйон гривень."
"2018-06-15","https://www.radiosvoboda.org/a/news/29292476.html","МВС: Марш рівності охоронятимуть близько 5 тисяч правоохоронців","Міністерство внутрішніх справ України повідомляє, що безпеку і порядок під час Маршу рівності в Києві охоронятимуть близько п’яти тисяч правоохоронців. «Ми наполягаємо на тому, щоб не допустити сутичок, провокацій і жодних силових спроб протидії маршу. Ми офіційно звертаємося до всіх сторін із проханням не вдаватися до провокацій і діяти в рамках закону. Конституція для всіх однакова. На будь-які спроби провокацій і силової протидії буде жорстка відповідь», – заявив перший заступник міністра внутрішніх справ Сергій Яровий. Він додав, що правоохоронці гарантують законне право учасників масових заходів на висловлення своєї позиції. Читайте також: Марш рівності за «країну для всіх»: як це було До охорони безпеки залучать поліцію діалогу, вибухотехніків, патрульних поліцейських, військовослужбовців Нацгвардії і курсантів Національної академії внутрішніх справ, працівників Держслужби з надзвичайних ситуацій. Марш рівності відбудеться 17 червня. Його учасники планують зібратися біля Національної опери України в центрі Києва. Уповноважений Верховної Ради з прав людини Людмила Денісова звернулася до голови Національної поліції Сергія Князєва і мера Києва Віталія Кличка з проханням гарантувати безперешкодне і безпечне проведення акції. No media source currently available ​«Кожного року радикально налаштовані громадяни намагаються зірвати «Марш рівності» – акцію на підтримку дотримання прав людини незалежно від сексуальної орієнтації, гендерної ідентичності чи будь-яких інших ознак. Хочу зазначити, що і цього разу публічна дискусія довкола цього заходу набуває загрозливої забарвленості», – цитує Денісову її прес-служба. Народний депутат України від фракції Радикальної партії Ігор Мосійчук попросив суд заборонити проведення Маршу рівності."
"2018-06-15","https://www.radiosvoboda.org/a/news/29292357.html","Депутат просить суд заборонити проведення Маршу рівності","Народний депутат України від фракції Радикальної партії Ігор Мосійчук просить суд заборонити проведення Маршу рівності, запланованого на 17 червня в Києві. Як написав депутат у Facebook, він подав відповідний позов до Київської міської держадміністрації в Окружний адміністративний суд Києва. За словами Мосійчука, «проведення гей-параду в столиці становить загрозу громадському порядку, життю і здоров’ю українців». «Якщо хочуть, то хай ходять-бродять десь в полі за межами міста», – написав народний депутат. Про призначення судового засідання, час і місце його проведення він пообіцяв повідомити пізніше. Читайте також: Марш рівності за «країну для всіх»: як це було Марш рівності відбудеться 17 червня. Його учасники планують зібратися біля Національної опери України в центрі Києва. Уповноважений Верховної Ради з прав людини Людмила Денісова звернулася до голови Національної поліції Сергія Князєва і мера Києва Віталія Кличка з проханням гарантувати безперешкодне і безпечне проведення акції. «Кожного року радикально налаштовані громадяни намагаються зірвати «Марш рівності» – акцію на підтримку дотримання прав людини незалежно від сексуальної орієнтації, гендерної ідентичності чи будь-яких інших ознак. Хочу зазначити, що і цього разу публічна дискусія довкола цього заходу набуває загрозливої забарвленості», – цитує Денісову її прес-служба. У 2017 році правозахисний ЛГБТ-центр «Наш світ» зафіксував 226 випадків порушення прав представників ЛГБТ в Україні. Правозахисники звертають увагу на те, що часто не вдається домогтися, щоб справу кваліфікували як злочин на ґрунті ненависті."
"2018-06-13","https://www.radiosvoboda.org/a/news/29288177.html","Омбудсмен: публічна дискусія довкола Маршу рівності набуває загрозливої забарвленості","Уповноважений Верховної Ради з прав людини Людмила Денісова звернулася до голови Національної поліції Сергія Князєва та мера Києва Віталія Кличка з проханням забезпечити безперешкодне та безпечне проведення Маршу рівності 17 червня в столиці України. «Кожного року радикально налаштовані громадяни намагаються зірвати «Марш рівності» – акцію на підтримку дотримання прав людини незалежно від сексуальної орієнтації, гендерної ідентичності чи будь-яких інших ознак. Хочу зазначити, що і цього разу публічна дискусія довкола цього заходу набуває загрозливої забарвленості», – цитує Денісову її прес-служба. Вона підкреслила, що недопустимою є будь-яка дискримінація, у тому числі за ознакою сексуальної орієнтації або ґендерної ідентичності. Читайте також – Марш рівності за «країну для всіх»: як це було «Особлива відповідальність за висловлювання, які прямо або опосередковано можуть призвести до розпалення ворожнечі та провокації фізичного насильства і протистояння, лежить саме на політичних діячах і державних високопосадовцях, оскільки саме їхні слова в переважній мірі формують громадську думку. Хочу нагадати, що правом не захищаються необґрунтовані образливі висловлювання, які принижують людську честь і гідність, підбурювання до дискримінації та ворожнечі», – зазначила омбудсмен. Марш рівності відбудеться 17 червня. Його учасники планують зібратися біля Національної опери України в центрі Києва. У 2017 році правозахисний ЛГБТ-центр «Наш світ» зафіксував 226 випадків порушення прав щодо представників ЛГБТ. Правозахисники звертають увагу на те, що часто не вдається домогтися, аби справу кваліфікували як злочин на ґрунті ненависті."
"2018-06-08","https://www.radiosvoboda.org/a/29280769.html","У день відкриття саміту G7 у світі проводять глобальну акцію #SaveOlegSentsov","Міжнародна правозахисна організація Amnesty International вимагає звільнити українського режисера Олега Сенцова, якого Росія незаконно утримує за ґратами. Про це заявив генеральний секретар організації Саліл Шетті. А організатори глобальної акції #SaveOlegSentsov закликають усіх небайдужих приєднатися до онлайн-акції 8 і 9 червня і написати в коментарях на сторінках лідерів «Групи семи» (G7) заклики чинити тиск на Кремль, щоб домогтися звільнення Олега Сенцова та інших українських політв’язнів. Організатори онлайн-акції переконані, що питання про заручників Кремля має бути одним із ключових на саміті G7, що відкривається у п’ятницю, 8 червня, у Мальбе (Квебек, Канада). Олег Сенцов голодує вже 26-й день. «Приділіть його звільненню хоча б 26 секунд!» – закликають організатори глобальної акції. Сьогодні ми починаємо другий етап нашої глобальної кампанії #SaveOlegSentsov та закликаємо небайдужих людей долучитися до онлайн-акції 8-9 червня Ми переконані, що звільнення Олега Сенцова та всіх 70 заручників Кремля має бути одним із ключових питань саміту. Спільними зусиллями ми зможемо цього досягти! Організатори акції публікують різними мовами (українською, російською, англійською) правила, за якими кожен охочий може долучитися до глобальної кампанії у соціальних мережах – Facebook та Twitter, а також надають адреси публічних профілів лідерів «Групи семи» у цих соцмережах. No media source currently available Основний заклик – діяти невідкладно, допомогти звільненню українських політв’язнів, число яких сягає 70 у Росії, допомогти врятувати Олега Сенцова, життю якого загрожує небезпека. Напередодні саміту президент Європейської ради Дональд Туск звернувся до лідерів «Групи семи» з проханням про підтримку українського режисера Олега Сенцова. На прес-конференції у Шарлевуа напередодні саміту G7, яка транслювалася по супутниковому телебаченню Єврокомісії, він заявив: «Я хотів би виступити з важливим закликом щодо Олега Сенцова, українського режисера, який брав участь у Євромайдані в Києві і який протистояв анексії Криму Росією». «Я прошу лідерів продемонструвати їхню підтримку Олегу Сенцову. Наша солідарність може врятувати йому життя», – наголосив голова Європейської ради. У день відкриття саміту «Групи семи» газета The Washington Post опублікувала у редакційній статті попередження про небезпеку, яка загрожує життю українського режисера. «Якщо голодування триватиме й далі, Олег Сенцов може померти під час Чемпіонату світу з футболу, який невдовзі розпочнеться в Росії. Режим Володимира Путіна необхідно присоромити, щоб Сенцова звільнили до того, як станеться така трагедія», – мовиться у статті. «Держави, які цього літа відправлять до Росії на Чемпіонат світу свої збірні і уболівальників, лише додадуть Путіну престижу, всупереч цій історії і попри те, що в минулому його режим давав допінг своїм спортсменам. Політичні лідери світу повинні, щонайменше, наполягати на тому, щоб Путін звільнив Сенцова та інших українських в’язнів», – пише The Washington Post. Від початку червня акції на підтримку Олега Сенцова пройшли по всьому світу. Вирушаючи у п’ятницю до Канади, президент США Дональд Трамп висловився за те, щоб Росія також була представлена на саміті «Групи семи» промислово розвинутих країн світу. Перед відльотом він заявив: «Росія повинна бути на зустрічі, має бути її частиною». Однак проти такої ідеї вже висловилися інші лідери країн G7. Наразі незрозуміло, чи мав на увазі Трамп повернення до формату «Групи восьми», який існував до анексії Росією українського Криму і «замороження» її членства в організації, чи надання Росії статусу спостерігача. До 2014 року Росія брала участь у самітах разом зі США, Великою Британією, Німеччиною, Францією, Італією, Японією і Канадою. Організація тоді називалася «Групою восьми». Членство Росії було припинене після окупації нею Криму. На зустрічі в Канаді, як очікується, лідери G7 обговорюватимуть п’ять головних тем, які вважає пріоритетом Канада, що головує в організації цього року. Серед них – економічне зростання, зміна технологічного устрою, гендерна рівність, боротьба зі змінами клімату і «побудова більш мирного і безпечного світу». У рамках останньої теми, як очікується, будуть обговорюватися і дії Росії в Україні і Сирії. Людмила Ваннек На радіо Свобода від 1993 року, в українській редакції – від 1995 року. Закінчила Київський національний університет театру, кіно і телебачення ім. Карпенка-Карого, працювала на сцені українських та німецьких театрів та на телебаченні. Переможниця міжнародного конкурсу поп-музики в Сараєво. Редакторка і ведуча програм «Світ у новинах», «Міжнародний щоденник», «Виклик», «Свобода сьогодні». Авторка і ведуча програми «Свобода за тиждень», яка виходила кілька років на «Радіо НВ». Авторка програми «Подкаст Свобода за тиждень із Людмилою Ваннек», яка виходить щосуботи. Цікавлюся соціальними темами та мистецтвом. Багато перекладаю з білоруської, англійської, німецької, сербської та болгарської."
"2018-06-08","https://www.radiosvoboda.org/a/news/29280669.html","Лідери ЄС виступили проти повернення Росії до «Групи семи»","Голова Єврокомісії Жан-Клод Юнкер і голова Європейської ради Дональд Туск виступили проти повернення Росії до «Групи семи» промислово розвинутих держав. Про це вони заявили у канадському Квебеку перед початком саміту G7, реагуючи на заяву президента США Дональда Трампа щодо потреби повернути Москву в цей формат. Туск відзначив, що «не так легко, щоб тебе здивував президент Трамп», і додав, що знайти новий формат для таких зустрічей із Росією буде складно. Юнкер наголосив, що Росія порушує міжнародне право, вказавши на анексію Криму та події на сході України. Речник міністра закордонних справ Канади Адам Остен заявив, що позиція Канади щодо можливості повернення Росії до «Групи семи» промислово розвинутих країн світу не змінилася. Вона полягає в тому, що Оттава не підтримуватиме такої можливості доти, доки Москва вона окупує український Крим. Раніше 8 червня президент США Дональд Трамп виступив за те, щоб Росія була представлена на саміті «Групи семи». Він заявив про це перед відльотом до Канади, де відкривається зустріч лідерів G7. Новий прем’єр-міністр Італії Джузеппе Конте підтримав позицію Трампа і заявив, що Росія має повернутися до «Групи семи». До 2014 року Росія брала участь у самітах разом зі США, Великою Британією, Німеччиною, Францією, Італією, Японією і Канадою. Організація тоді називалася «Групи восьми». Членство Росії було припинене після анексії Криму. Читайте також: Америка стоїть осторонь на зустрічі «Групи семи» Канцлер Німеччини Анґела Меркель цього тижня заявила, що повернення в «Групу семи» Росії наразі неможливе, оскільки членство в організації несумісне з грубими порушеннями міжнародного права. На зустрічі в Канаді, як очікується, лідери G7 обговорюватимуть п’ять головних тем, які вважає пріоритетом Канада, що головує в організації цього року. Серед них – економічне зростання, зміна технологічного устрою, гендерна рівність, боротьба зі змінами клімату і «побудова більш мирного і безпечного світу». У рамках останньої теми, як очікується, будуть обговорюватися і дії Росії в Україні і в Сирії."
"2018-06-08","https://www.radiosvoboda.org/a/news/29280582.html","Канада пов’язує повернення Росії до «Групи семи» з деокупацією Криму","Речник міністра закордонних справ Канади Адам Остен заявляє, що позиція Канади щодо можливості повернення Росії до «Групи семи» промислово розвинутих країн світу не змінилася. Про це в мережі Twitter повідомила журналістка Канадської телерадіомовної корпорації (CBC) Кеті Сімпсон. Офіційна позиція Канади з цього питання полягає в тому, що Оттава не підтримуватиме можливості повернення Росії доти, доки вона окупує український Крим, нагадує журналістка. Раніше 8 червня президент США Дональд Трамп виступив за те, щоб Росія була представлена на саміті «Групи семи». Він заявив про це перед відльотом до Канади, де відкривається зустріч лідерів G7. Новий прем’єр-міністр Італії Джузеппе Конте підтримав позицію Трампа і заявив, що Росія має повернутися до «Групи семи». До 2014 року Росія брала участь у самітах разом зі США, Великою Британією, Німеччиною, Францією, Італією, Японією і Канадою. Організація тоді називалася «Групи восьми». Членство Росії було припинене після анексії Криму. Читайте також: Америка стоїть осторонь на зустрічі «Групи семи» Канцлер Німеччини Анґела Меркель цього тижня заявила, що повернення в «Групу семи» Росії наразі неможливе, оскільки членство в організації несумісне з грубими порушеннями міжнародного права. На зустрічі в Канаді, як очікується, лідери G7 обговорюватимуть п’ять головних тем, які вважає пріоритетом Канада, що головує в організації цього року. Серед них – економічне зростання, зміна технологічного устрою, гендерна рівність, боротьба зі змінами клімату і «побудова більш мирного і безпечного світу». У рамках останньої теми, як очікується, будуть обговорюватися і дії Росії в Україні і в Сирії."
"2018-06-08","https://www.radiosvoboda.org/a/news/29280430.html","Трамп: Росія має брати участь у саміті «Групи семи»","Президент США Дональд Трамп виступив за те, щоб Росія була представлена на саміті «Групи семи» промислово розвинутих країн світу. Він заявив про це перед відльотом до Канади, де 8 червня відкривається зустріч лідерів G7, повідомляє агенція Reuters. «Росія повинна бути на зустрічі, має бути її частиною», – цитує АР заяву Трампа. Наразі незрозуміло, чи мав на увазі Трамп повернення до формату «Групи восьми», який існував до анексії Росією українського Криму і «замороження» її членства в організації, чи надання Росії статусу спостерігача. До 2014 року Росія брала участь у самітах разом зі США, Великою Британією, Німеччиною, Францією, Італією, Японією і Канадою. Організація тоді називалася «Групи восьми». Членство Росії було припинене після анексії Криму. Читайте також: Америка стоїть осторонь на зустрічі «Групи семи» Канцлер Німеччини Анґела Меркель цього тижня заявила, що повернення в «Групу семи» Росії наразі неможливе, оскільки членство в організації несумісне з грубими порушеннями міжнародного права. На зустрічі в Канаді, як очікується, лідери G7 обговорюватимуть п’ять головних тем, які вважає пріоритетом Канада, що головує в організації цього року. Серед них – економічне зростання, зміна технологічного устрою, гендерна рівність, боротьба зі змінами клімату і «побудова більш мирного і безпечного світу». У рамках останньої теми, як очікується, будуть обговорюватися і дії Росії в Україні і в Сирії. Очікується, що більшість учасників саміту виступлять проти рішення президента США Дональда Трампа ввести мита на ввезення сталі й алюмінію з Європи і Канади. Крім того, у Трампа і його партнерів з Європи, Канади і Японії є розбіжності з питання про боротьбу зі змінами клімату. У зв'язку з цим з'явилися припущення, що США не підпишуть підсумковий документ саміту. Президент Франції Емманюель Макрон застеріг від цього. Голова Європейської ради Дональд Туск, який також бере участь в саміті, у статті в New York Times закликав західний світ до єдності, незважаючи на позицію Трампа. Білий дім вже повідомив, що Трамп залишить саміт до його завершення, однак пояснив це необхідністю підготовки зустрічі з північнокорейським лідером Кім Чен Ином у Сінгапурі."
"2018-06-01","https://www.radiosvoboda.org/a/29265962.html","Чи достатньо у Верховній Раді жінок-депутатів?","(Рубрика «Точка зору») У моєму оточенні є багато жінок, це колеги по громадській діяльності, подруги, просто гарні знайомі. Вони активні та успішні у своїй діяльності. Ми часто спілкуємось. І час від часу у нас виникають розмови, щодо гендерної дискримінації, яка на жаль ще залишається в Україні. Звичайно, що важливим є доступ жінок до політики. Бо саме політика формує державне керівництво у нашій країні, що є головним чинником громадського життя. І тут не все так добре, як може здаватись на перший погляд. Саме тому, я вирішив сходити на дискусію «Гендерна рівність в українській політиці», щоб дізнатись, які є шляхи вирішення питання доступу жінок до політики. Незважаючи на те що жінки складають більше від половини дорослого населення України, в нашій країні вони мало долучені до процесу державного керівництва. З усього складу Верховної Ради депутати-жінки складають лише 12,5 відсотків (за даними порталу Відкритих даних Верховної Ради України). Також треба зазначити, що до ефірного простору допускають мало жінок експертів, це формує образ політики, як суто чоловічої справи. Але так бути не повинно. Бо, якщо ми вважаємо політику соціально важливою справою, від якої залежить наше життя, то до неї потрібно залучати будь яких громадян, незважаючи на гендерну ознаку. В самому суспільстві повинне остаточно скластись розуміння, що жінки мають такі ж самі права, як і чоловіки. Що не може бути створено жодної дискримінації за гендерною ознакою. Жінки також мають право вільного доступу до політики. Подолати стереотипи Часто вони не можуть його використати через полон стереотипів, яким охоплене наше суспільство. Уявлення про те, що політика це суто чоловіча справа, є хибним. Цей приклад про жінку на кораблі і взагалі порівняння політики з великим кораблем, яким обов’язково повинен керувати чоловік є одним з проявів гендерної дискримінації. Хоча треба зазначити, що жінки-депутати проявляють більше лояльності до своїх професійних обов’язків, ніж їхні колеги чоловіки. Вони менше прогулюють засідання парламенту та більше активні в законотворчій діяльності. За умови того, що дві віце-спікерські посади займають жінки, то з великим кораблем української політики жінка також може добре справитись. ​Другою великою проблемою є спротив керівників політичних партій. Часто це чоловіки. Політика у нас робиться не публічно, фактично є закритою сферою. Багато партій не наділяють уваги вихованню своїх партійних активістів та їхнього просування. Партія – це лідер та його партнери з бізнесу або спонсори. Саме за такою логікою будуються передвиборні списки та розподіляються мажоритарні округи. В цій логіці місця жінкам майже немає. Задля вирішення цієї проблеми постає питання квотування виборчих списків. Квоти в цьому сенсі потрібно сприймати не як обмеження демократії, а як positive action – тобто позитивна дія. У проекті нового Виборчого кодексу вказано, що в кожній п’ятірці списку повинно бути від двох до трьох жінок. Це дозволить жінкам максимально долучитись до передвиборної кампанії. Бо вони будуть складати 40 відсотків виборчого списку. Також це потрібно для того, щоб у людей була можливість вибору, бо жінок мало у парламенті тільки тому, що їх не допускають до участі в передвиборній гонці. Політичні партії будуть більше долучати жінок до політичної активності. Їм важливо буде виховувати більше жінок активісток, які зможуть активно брати участь у публічній політиці. Як у місцевій, так і в національній. Гарний приклад цього показала Швеція. Де великі загальнонаціональні партії зі своєї власної ініціативи чередували жінок і чоловіків у виборчому списку. Поступово це стало звичкою, зараз у Риксдагу кількість чоловіків і жінок є пропорційною. ​Запит у суспільства вже є Окрім виборчих квот, потрібно проводити багато іншої роботи. Треба зробити бюджетне фінансування різноманітних регіональних програм, щодо гендерної рівності. Проводити більше навчань та створювати освітні програми, які допоможуть жінкам долучитись до політики. Тому що, на жаль, поки що цим зараз займається лише невелика кількість громадських організацій та фондів. Україні потрібно провести, ще багато роботи, щодо залучення всіх верств населення до політичного життя. Питання гендерної рівності є досі відкритим. У нас ще не ратифікована Стамбульська конвенція. Рівень долучення жінок до політичного життя є невисоким. Але запит у суспільства вже на це є. Згідно з дослідженнями Національного демократичного інституту, 52 відсотки українців вважають, що немає різниці в тому, хто буде перебувати біля державного керування. Головне, щоб людина була професійною у своїй справі та показувала гарні результати діяльності. Незважаючи на це, реальність є іншою. Вона не відповідає запитам українського суспільства. Бо дуже часто ми ще залишаємось під впливом різних архаїзмів, продовжуючи ділити один одного за різними ознаками. Володимир Фомічов – активіст ГО «Centre UA», колишній полонений Думки, висловлені в рубриці «Точка зору», передають погляди самих авторів і не конче відображають позицію Радіо Свобода"
"2018-05-29","https://www.radiosvoboda.org/a/29257606.html","Під офісом омбудсмена посварились прихильники та супротивники звільнення Філіпішиної","Під офісом омбудсмена відбувся конфлікт між прихильниками й супротивниками звільнення представника уповноваженого Верховної Ради з прав людини Аксани Філіпішиної. Супротивники Філіпішиної виривали з рук плакати в активістів, які прийшли її підтримати. Між двома групами постійно відбувалися словесні конфлікти й суперечки. No media source currently available ​«Петиція про захист сімейних цінностей» з’явилась на сайті адміністрації президента у лютому 2018 року. У ній автор звернення Віктор Танцюра просив президента Петра Порошенка розробити й видати указ про загальнодержавну стратегію «захисту й популяризації традиційних сімейних цінностей та інституту сім’ї в Україні», а також внести на розгляд Верховної Ради законопроект «про заборону пропаганди й популяризації різних видів девіантної статевої поведінки й антисімейних ідей», серед яких згадуються «марші рівності» на підтримку прав ЛГБТІ-спільноти. Чому і хто виступає за звільнення Філіпішиної? У березні Аксана Філіпішина звернулась до адміністрації президента із закликом зняти петицію з розгляду, адже вона містить посягання на права й свободи людини, а отже, порушує 23-ю статтю закону України про звернення громадян. Звернення спершу зняли, а потім повернули на сайт. Через це близько 40 людей пікетували офіс омбудсмена за відставку Аксани Філіпішиної. Учасники акції проти Філіпішиної прийшли із підписаними плакатами: «Заборонити пропаганду гомосексу», «Діти мають право на тата і маму», «Гомосексуалізм – загроза нацбезпеці». Руслан Кухарчук, представник організації «Всі разом», яка була ініціатором пікету, заявив, що «Філіпішина не може займати посаду у офісі уповноваженого, оскільки вона дискримінує людей, зазіхає на сім’ю, свободу слова і свободу віросповідання». Хто підтримує представника омбудсмана? На противагу акції проти Аксани Філіпішиної, під офісом омбудсмена також зібралися активісти й представники правозахисних організацій: «Центр громадянських свобод», «Центр інформації про права людини», «Експертний центр з прав людини», Freedom House. Активісти, які підтримують Філіпішину, прийшли з плакатами: «Аксана вміє читати Конституцію. А ви?» та «Проти маніпуляції за права людини». Заступник голови правління Центру громадянських свобод Олександра Романцова розповіла, чому правозахисники підтримують Філіпішину: «Петиція про захист сімейних цінностей» порушує фундаментальні права людини, і офіс омбудсмена виконав свої функції. Аксана Філіпішина запобігла серйозному порушенню прав людини з боку держави». Позиція президента – за толерантне суспільство Під час пікету до активістів вийшов представник омбудсмена, який запросив представника організації «Всі разом» офісу, але відмовився від коментарів для журналістів. Пікет тривав дві години і налічував близько 60 людей. 22 травня Аксана Філіпішина в коментарі для Радіо Свобода спростувала, що її відсторонили з посади представника уповноваженого Верховної Ради з прав людини. За її словами, у зв’язку зі зміною структури офісу уповноваженого вона надалі працюватиме представником уповноваженого з дотримання прав дитини та сім’ї, а не представником уповноваженого з питань дотримання прав дитини, недискримінації та гендерної рівності. Президент Петро Порошенко відповів на петицію «Щодо захисту традиційних сімейних цінностей та інституту сім’ї». «Поділяючи стурбованість громадськості щодо порушеної проблеми, хочу зазначити, що наше спільне завдання – побудувати толерантне, демократичне та європейське суспільство в Україні», – мовиться у відповіді Порошенка. Журналіст, репортер. У 2017 році перемогла у конкурсі на стипендіальну програму Радіо Свобода Regional Reporting Fellowship і приєдналася до редакції. Народилася у місті Христинівка Черкаської області. Випускниця Інституту журналістики КНУ імені Тараса Шевченка та магістерської програми з медіакомунікацій Українського католицького університету. Фіналіст конкурсу професійної журналістики «Честь професії» 2017, 2019 років."
"2018-05-17","https://www.radiosvoboda.org/a/29231759.html","Уряд має активно протистояти дискримінації ЛГБТ – Покальчук","Гомофобія в Україні підживлюється риторикою окремих представників влади та бездіяльністю поліції. Таку думку висловила виконавчий директор «Amnesty International Україна» Оксана Покальчук у зв’язку з невисоким – 36-м – місцем України в рейтингу правозахисної групи ILGA-Europe «Райдужна Європа». Рейтинг досліджує становище ЛГБТ-спільноти та охоплює 49 країн Європи. У свою чергу, співорганізатор акції «Київ-прайд» Руслана Панухник відзначає ріст підтримки ЛГБТ, посилаючись на кількість учасників прайду, що дедалі зростає. No media source currently available Громадський активіст Павло Калюк вважає, що люди бояться представників ЛГБТ-спільноти, тому що не розуміють їх. «Якщо ви живете в ХІХ столітті і у вас народжується син, і він гей, то у вас нема кому копати на городі. У вас немає нащадків, і це загрожує вашій сім’ї, ви втрачаєте рід, ви втрачаєте прізвище, і у вас нема кому копати на городі. Ви просто відчуваєте себе незахищеним у старості. Плюс, завжди є неприйняття інакшості – це теж прояв цінності безпеки, тому що від таких, як ви, ви не очікуєте небезпеки, тому що вони вам зрозумілі», – пояснює Калюк. Схожі мотиви гомофобії вбачає й виконавчий директор «Amnesty International Україна» Оксана Покальчук. Однак вона додає, що мова не тільки про них. «Нерозуміння призводить до наслідків, відторгнення і, як результат, дискримінації. Важливо ще говорити, що трансфобія формується не лише від людського нерозуміння. Також велику роль тут відіграють політики урядів, організацій, певні дискурси, які в певний момент є в державі тій чи іншій, і вони дуже впливають», – каже вона. Саме урядова політика, на думку Покальчук, має вирішальне значення, якщо в людини немає особистих контактів із представниками ЛГБТ-спільноти. В цьому плані українська влада, на її думку, не справляється з завданням. «Такої агресії від радикальних угруповань або відкритої гомофобії, які ми чуємо у Верховній Раді – наприклад, неочікувана причина неприйняття Стамбульської конвенції, яка взагалі ніякого стосунку до ЛГБТ не має, але це використали, щоб не ухвалювати Конвенцію з протидії домашньому насильству – я б сказала, що такого рівня не було. Але з іншого боку, є інші процеси, тому що ЛГБТ-спільнота робить велику роботу в Україні, і вони досить видимі», – міркує Покальчук. Юрист та журналіст Олександр Кривенко переконаний, що гендерна рівність – це брехня. «Гендерна ідеологія із самих своїх витоків і до сьогодення є суттєва брехня. Бо сам термін «гендер» виник задля того, щоб потім нав’язати суспільству думку, що люди можуть бути не тільки жінками і чоловіками, а й чимось нейтральним. Перший випадок в середині 20-го століття, коли так звана операція зміни статі над людиною, яка просто втратила свій статевий орган (хлопчик 8-місячний), була проведена, призвела до того, що і ця дитина, і її близнюк і вся родина отримала такі стреси, що врешті-решт обидва близнюки покінчили життя самогубством», – каже Кривенко. 30–40 молодиків погрожували нам вбивством – Покальчук Оксана Покальчук заперечує, що гендер не підміняє собою поняття статі. «Стать сама по собі – це фізіологія, а ми говоримо про певні соціальні ролі. Тобто бути жінкою чи чоловіком – це не про статеві органи, не зовсім про набір хромосом. Це насправді про те, чого від нас очікує суспільство», – пояснює вона. Крім того, додає громадська діячка, до самогубств представники ЛГБТ вдаються не через свою ідентичність, а через реакцію на неї: дискримінацію в навчальних закладах та на робочому місці, тиск у сім’ї та цькування. Дається взнаки і тиск правих рухів – правозахисниця згадує, що минулого тижня захід, присвячений дискримінації ЛГБТ в Росії, зірвали представники радикальних угруповань. «При тому, що ми були в залі заблоковані десь 30–40 молодиками, які погрожували нам вбивством, щодо них жодних дій не відбувалось. А до нас застосовувались якісь неприпустимі, на мою думку, висловлювання до моменту, поки не приїхала патрульна поліція. Поліція дала нам можливість безпечно залишити приміщення», – розповідає вона в ефірі Радіо Свобода. На думку Покальчук, безкарність та відсутність реакції з боку правоохоронців та влади лише підбурює агресію. «Коли в Івано-Франківську люди зібрались поговорити про фемінітиви в українській мові, на цей захід нападають, і ні мер, ні голова області нічого про це не говорять. Це жахливо. Якщо Україна говорить, що права людини – це цінність, то ми очікуємо, що буде певна політика від уряду, де буде чітко прописано, що дискримінація – це не цінність, що уряд готовий до того, щоб активно цьому протистояти. Наприклад, стався напад – міністр внутрішніх справ, президент, прем’єр-міністр заявляють про неприпустимість такого, бере це під особистий контроль і розслідує», – підкреслює представниця Amnesty International. Виконавча директор громадської організації «Київ-прайд» Руслана Панухник посилається на минулорічне дослідження організації Freedom House, згідно з яким лише 5% українців знають особисто когось із ЛГБТ. «Звичайно ж, ставлення, толерантність і прийняття корелюються, а підтримка ЛГБТ, прав людини різко зростає, коли людина знає когось із представників ЛГБТ-спільноти. Мені здається, що наша достатньо низька оцінка в ILGA-Europe є результатом не лише того, як ставиться суспільство – я впевнена, що вона базується радше на аналізі законодавчих документів та реєстрації так званих hate crimes – злочинів на ґрунті ненависті, які стаються в Україні», – припускає Панухник. Тим не менш, вона відзначає ріст підтримки для гомосексуальних та транссексуальних людей в українському суспільстві. Я займаюсь «Київ-прайдом», це найбільша видима ЛГБТ-подія в Україні. Скажу, що підтримка серед населення росте, підтримка серед учасників і учасниць росте. В 2013 році на «Київ-прайд» вийшло 80 людей. У 2017 році на «Київ-прайд» вийшло три тисячі людей, що показує, що вони підтримують ЛГБТ, права людини і підтримують ці вимоги щороку», – підкреслює громадська діячка. Ранковий ефір Радіо Свобода слухайте і дивіться на YouTube-каналі"
"2018-04-26","https://www.radiosvoboda.org/a/29194289.html","Що відбувається із ромськими поселеннями у Києві","Київ – Розгром ромського стихійного поселення на Лисій горі і «громадський патруль» праворадикалів на вокзалі збурили суспільство і викликали осуд з боку правозахисних організацій. Окрім того, мешканці ромського поселення на Троєщині та місцеві активісти заявили про погрози ромам з боку людей у формі. Поліція наразі це не коментувала. Між тим, за даними офісу омбудсмена, ситуація з агресією щодо ромів повторюється кожної весни. Про вимогу виселитись до кінця цього тижня і погрози зрівняти їхні житла із землею заявляють жителі стихійного ромського поселення на Троєщині. До Радіо Свобода звернувся киянин Павло Большаков, що живе неподалік. За словами чоловіка, він став свідком конфлікту. ​Це підтвердила і одна з мешканців табору Віра Макова. Жінка розповідає: минулої п’ятниці до поселення прийшли більше ніж десяток молодих чоловіків, частина з яких були у поліцейській формі, а частина – у чорному цивільному одязі, які вимагали найближчим часом покинути територію табору. Окрім того, вона стверджує, що дехто із прибулих у цивільному забирав у мешканців поселення речі, зокрема, мобільний телефон. «Сказали, п’ятниця прийде – візьмуть трактор, бульдозер, і розвалять нас (поселення – ред.)» – зазначила Макова. Наразі у саморобних будівлях залишаються люди різного віку, зокрема – діти. За словами Віри Макової, живуть ці люди, в основному, з металобрухту. Хоча б приблизну кількість мешканців поселення жінка не називає, але каже, що частина після п’ятничного інциденту виїхала в інше місце. Радіо Свобода надіслало запит до поліції Києва з проханням пояснити цю ситуацію і все ще очікує на відповідь. Між тим, за словами Павла, нашого співрозмовника, із ним зв’язались представники Деснянського управління і домовились про зустріч для вирішення конфлікту. Окрім того, він говорить, що чув про намір направити у поселення інспекцію. Лиса гора Після публікації у медіа відео нещодавнього розгрому праворадикалами ромського табору на Лисій горі, який засудили Amnesty international та Українська гельсінська спілка з прав людини, поліція відкрила два провадження – за статтями «порушення рівноправності громадян залежно від їх расової, національної належності або ставлення до релігії» та «хуліганство», а міністр внутрішніх справ Арсен Аваков назвав інцидент «середньовічним дикунством». Між тим, на день раніше керівник київської поліції Андрій Крищенко в інтерв’ю «112.ua» заявив, що на Лисій горі спалили сміття на суботнику, а не табір ромів. Він зазначив, що поліція не отримувала жодної скарги від ромів на побої чи насильство. А у відповідь на запит Радіо Свобода столична поліція також повідомила, що до Голосіївського управління поліції надходили скарги від жителів мікрорайону «щодо присутності та незаконного поселення осіб» на Лисій горі. No media source currently available 21 квітня Сергій Мазур, що називає себе координатором організації «С14», повідомив про демонтаж стихійного поселення ромів на Лисій горі і «безпечне спалення» наметів його мешканців, а також анонсував «нові рейди». Це не перший такий захід їхньої організації. Перед цим, 18 квітня, Мазур написав про «громадський патруль» на київському залізничному вокзалі. «У результаті нашої прогулянки негативних проявів ромів стало менше. Змусили за собою прибрати, не палити та не бухати у громадських місцях. Припинили на певний час терор громадян з боку їхніх дітей-попрошайок», – зазначив він. Під згаданими постами багато коментарів зі схваленням такої діяльності «С14», також зустрічаються заклики окремих користувачів до насильства щодо ромів. Вокзал Щодо «ватаг ромів» із Закарпаття, які ночують на вокзалі і нібито вчиняють там крадіжки, писав також напередодні журналіст Богдан Буткевич і закликав поліцію «звернути на це увагу». Йому відповів (також у Facebook – із позначкою, що це неофіційна відповідь) поліцейський Євген Зборовський. За його словами, він перевірив інформацію Буткевича, і вона не підтвердилась. «Роми приїхали в Київ за цукерками. Так, приїхали через півкраїни на гробки в Київ, щоб нагребти повні мішки цукерок, які ви для чогось лишаєте на цвинтарях, як своєрідне запрошення. Так, роми часто не найвихованіші і не найкультурніші представники нашого багатогаціогального суспільства і часто поводять себе надзвичайно нахабно, але за останні дні жодного підвищення кількості крадіжок на вокзалі не зафіксовано», – написав Зборовський. Ситуація з погрозами ромам повторюється кожної весни – Філіпішина Офіс уповноваженого з прав людини Верховної Ради у травні минулого року робив заяву про зростання в Україні проявів ксенофобії щодо ромів, порівняно із 2016-м. За спостереженнями керівника управління з питань дотримання прав дитини, недискримінації та гендерної рівності секретаріату омбудсмена Аксани Філіпішиної, наразі ця ситуація не змінилась. «Не можу сказати, що вона погіршилася, але й достеменно не покращилась, – каже вона. – На краще змінилось хіба те, що обходиться поки що без жертв, на відміну від минулого і позаминулого року. Тим не менш, кожної весни, коли деякі роми починають мігрувати, щоб заробити копійчину і протриматись зиму, ми фіксуємо непоодинокі випадки погромів саме тимчасових поселень. Минулого року така ситуація була у Дарницькому районі Києва, у травні перед «Євро-2017», цього року вже є випадок на Лисій горі. Крім того, цього року ми мали ситуацію у Львові, коли так само через соцмережі поширювались заклики щодо «наведення порядку» з ромами, які начебто, на думку людей, порушують громадський порядок». Уповноважений підписала звернення до поліції з вимогою розслідування інциденту на Лисій горі та реагування на інші інциденти. Водночас, за словами Аксани Філіпішиної, місцева влада, замість вимог щодо виселення, могла б натомість спробувати забезпечити вивезення сміття із місць таких тимчасових поселень і постачання туди води. «Як це було свого часу у Голосіївському районі, коли була аналогічна ситуація і погрози, але ми знайшли тоді консенсус і з поліцією, і з органами влади. Тобто була забезпечена вода, волонтери забезпечували дозвілля дітей і жінок, які там були, а чоловіки, так, копали собі той метал, який вони копали. Але з людьми потрібно працювати. Вони живуть так, як живуть, не тому, що не хочуть жити інакше, це питання соціалізації людей, а не протистояння з ними», – зазначає вона. Після Лисої гори методи «С14» набули певної популярності серед киян – Ліхачов Агресія, яку зараз ми спостерігаємо, пов’язана з одного боку із тим, що роками не вирішується ситуація із соціальною та економічною інтеграцією ромів в українське суспільство, а з іншого боку – що упереджене ставлення до цієї групи є загальноприйнятим у суспільстві, зокрема, у медіа та соціальних мережах, вважає В’ячеслав Ліхачов. «Після акції, яка носила характер погрому формації «С14» на Лисій горі, ці методи вирішення, так би мовити, «ромського питання» набули певної популярності серед киян. Те, як це коментується у соціальних мережах, ілюструє, що суспільство поставилося до цього, в основному, позитивно, за винятком якихось навколоправозахисних груп. Вже були спроби відтворити спроби відтворити «успіх» «С14» у Русанівський садах (інформацію про це поширив у Telegram користувач, підписаний як організація «Немезіда» – ред.)» – зазначає він. На переконання Ліхачова, аби ситуація не погіршувалась, правоохоронці повинні провести неупереджене і показове розслідування погромів та притягнути злочинців до відповідальності. З іншого боку, додає він, потрібно проводити просвітницьку роботу та вирішувати реальну складову проблеми неінтегрованості частини ромської спільноти до українського суспільства, і до цього потрібно докладати зусиль водночас й українським органам влади, і самій ромській спільноті – її лідерам та представникам ромських громадських організацій. Сьогодні в Україні діють різні громадські проекти для ромів, а також створені культурні і просвітницькі платформи про їхнє життя і звичаї. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM». Засновник проєкту Donbas Frontliner. Розповідаю про війну на Донбасі через історії військових і цивільних: https://www.instagram.com/andriy.dubchak Фотограф. Кореспондент. На Радіо Свобода працюю з лютого 2003 року. Виконую функції редактора інтернет-сайту, займаюсь мультимедіа, SEO, фотографією, пишу. Народився 1976 року в місті Калинівка Вінницької області. Закінчив механічний факультет ВДСГІ, КПІ ФІОТ, «Журналістика цифрового майбутнього» Могилянської школи журналістики. Лауреат конкурсу Lovie Awards у номінації Інтернет-відео за «​відео з йолки». Фіналіст конкурсу European Media Digital Award 2019 у номінації «Engagement». Золота медаль шостого міжнародного конкурсу репортерської фотографії LifePressPhoto у номінації «Гарячі новини (одиночне фото)». Кореспондент Радіо Свобода з 2015 року Журналіст, репортер. У 2017 році перемогла у конкурсі на стипендіальну програму Радіо Свобода Regional Reporting Fellowship і приєдналася до редакції. Народилася у місті Христинівка Черкаської області. Випускниця Інституту журналістики КНУ імені Тараса Шевченка та магістерської програми з медіакомунікацій Українського католицького університету. Фіналіст конкурсу професійної журналістики «Честь професії» 2017, 2019 років."
"2018-04-18","https://www.radiosvoboda.org/a/29175128.html","Вартість свічок РПЦ обвалилася до історичного мінімуму: реакція соцмереж на заяву Порошенка про єдину помісну церкву","У вівторок, 17 квітня, президент Петро Порошенко оголосив про те, що Україна як ніколи близька до появи власної помісної церкви та спрогнозував, що відповідне рішення може бути ухвалене вже влітку цього року до 1030-ї річниці хрещення України-Русі. Ця новина, схоже, байдужим не залишила нікого. Свої погляди висловили, як представники церков та релігієзнавці, так і користувачі соцмереж. «Я, як президент, вирішив звернутися до Вселенського патріарха, його всесвятості, з проханням про надання томосу про Українську помісну автокефальну церкву. Просив би вас, шановні колеги, щоб і парламент підтримав це звернення і зробив це якнайшвидше. Якщо буде це рішення парламенту, з вашого дозволу, я це рішення, звернення президента, церковних ієрархів передам його всесвятості Вселенському патріарху, щоб його найближчим часом розглянули і ухвалили відповідне рішення», – заявив президент Петро Порошенко під час екстреної зустрічі із головами парламентських фракцій 17 квітня. І хоч він наголосив, що єдина православна помісна церква державною не стане, в декого його заява викликала протилежні асоціації: Ось яка назва має бути у неї, на думку журналіста Остапа Яриша: Водночас журналіст Михайло Ткач пропонує більш лаконічний варіант найменування: Хтось вважає, що до назви варто додати ще й слово «кононенчеська»: Така алюзія на слово «канонічна», очевидно, відсилає до бізнес-партнера Петра Порошенка, його близького армійського товариша та народного депутата від БПП Ігоря Кононенка, якому приписують неабиякий політичний вплив. Церква і вибори Задка про Порошенка з Кононенком з’являється і в пості політичного аналітика Володимира Кухаря. Щоправда, дещо в іншому контексті: Заяву Петра Порошенка про можливість появи в Україні власної помісної церкви пов’язує з майбутніми виборами і журналіст Сергій Руденко: Такої ж думки і депутат Тернопільської обласної ради Олександр Башта: Порошенко і Ющенко Саму ідею єдиної помісної української православної церкви журналіст Сергій Руденко вважає гарною, хоча нагадує, що її автором був ще третій президент України Віктор Ющенко. «Але є одне «але». А що робити із Московським патріархатом в Україні? Ющенко цього не знав. Не знає цього і Порошенко», – пише телеведучий. «Якщо Порошенку вдасться це прохати, чого не вдалося Ющенку, то КП (Київський патріархат – ред.) оголосить його святим, його мощі зберігатимуться у Лаврі, яка на той час належатиме КП, і до них будуть ходити натовпи прочан у пошуках зцілення», – жартує журналіст Юрій Луканов. Письменники брати Капранови взагалі вважають, що це дозволить пробачити президенту «усі гріхи» (щоправда, «окрім смертних»): Церква і держава У відповідь на заяву Петра Порошенка частина користувачів відреагувала згадкою про те, що згідно з Конституцією України церква від держави відділена. Іншими словами, їх обурив той факт, що церковні питання вирішує очільник держави. (Журналіст Андрій Діхтяренко в цьому пості згадує історію з одіозним інтерв’ю голови Луганської військово-цивільної адміністрації Юрія Гарбуза) Тим часом журналіст Сергій Рачинський знайшов кумедний парадокс у президентському виступі: А от ведучий Вадим Карп’як вважає у ситуації з церквою недоречною появу великої кількості «знавців і захисників Конституції». «Як тільки Порошенко заговорив про помісну церкву, зразу сталося чудо і Господь послав Україні тисячі знавців і захисників Конституції. Коли ігнорували статті про мову, гендерну рівність чи права громадянина, то здебільшого їм було байдуже, що там написано. А от коли зайшла мова про церкву і державу, то навіть агностики потрапили під масовий припадок конституціоналізму», – пише він. УПЦ (МП) і Україна Тим часом частину користувачів занепокоїла подальша доля представників УПЦ (МП) в Україні. «Тільки ані слова про єдину Церкву Новинському, а то побіжить труїти Онуфрія. Нехай спершу відсидить за спробу першого перевороту у московській церкві», – пише журналіст Сергій Руденко. «На новині, що Українська православна церква може отримати автокефалію, ф’ючерси на свічки РПЦ обвалилися до історичного мінімуму», – жартує у Twitter користувач під ніком Сірий Кардинал. А хтось не проґавив можливості з’єднати два гучні тренди останніх днів воєдино: Як показує соціологія, у 2016 році 21,3% українців підтримувало створення єдиної помісної православної церкви державою, а 35,7% опитаних вважали, що цим мають займатися самі віряни. Водночас 32% респондентів були упевнені, що об’єднання церков обмежуватиме право на вибір конфесії, і 21,7% вважали, що «не варто звертати уваги на заклики розкольників та єретиків». Наразі у парламенті зареєстрували проект постанови про підтримку звернення президента про автокефалію православної церкви в Україні. НА ЦЮ Ж ТЕМУ: Порошенко: Україна як ніколи близька до появи власної помісної церкви «Томос від Вселенського патріарха». Піар чи крок до помісної церкви? Створення єдиної української помісної церкви є неминучим – прем’єр-міністр Гройсман Порошенко висловив вдячність вселенському патріархові за підтримку України Російський патріарх Кирило: РПЦ ніколи не погодиться на незалежність Української церкви Моя співпраця з Радіо Свобода тривала із липня 2011-го до лютого 2023 року. У січні 2018-го я започаткувала документальний проєкт і понад рік на основі архівних документів щотижня розповідала про репресії та інші злочини радянського режиму, а також про діяльність КДБ. Саме у рамках цього проєкту я розповіла про раніше невідомі подробиці аварії на ЧАЕС, про пригоди іноземних шпигунів в СРСР, а також про те, чи справді батько Віктора Медведчука був «націоналістом». Згодом працювала політичною кореспонденткою: уважно слідкувала за парламентарями (зокрема, за їхньою діяльністю у стінах Верховної Ради), а також аналізувала дії і заяви топ-посадовців. Як журналістка програми ​«Схеми»​ випустила низку розслідувань (наприклад, про народного депутата ОПЗЖ, який виявився власником російського паспорта). Авторка інтерв'ю з топ-політиками, науковцями та лідерами громадської думки. Facebook Badge END"
"2018-04-18","https://www.radiosvoboda.org/a/29173346.html","Радіо Свобода Daily: Порошенко проситиме томос про Українську помісну автокефальну церкву","Власна автокефальна помісна церква? Розпочнемо з гучної заяви президента України Петра Порошенка, який під час екстреної зустріч із лідерами фракцій парламенту заявив, що Україна сьогодні як ніколи близька до появи власної автокефальної помісної церкви. Порошенко також розповів, що вирішив звернутися до Вселенського патріарха з проханням надати томос про Українську помісну автокефальну церкву. Він висловив сподівання, що це рішення буде ухвалене до 1030-ї річниці хрещення України-Русі (влітку 2018 року). No media source currently available Звернення до Вселенського патріарха Варфоломія про створення єдиної помісної православної церкви в Україні Верховна Рада може розглянути вже завтра, 19 квітня. «Ми знаємо прекрасно, що і президент, і Верховна Рада, і різні посланці тих чи інших політичних партій уже безліч разів зверталися до Вселенської патріархії із якимись пропозиціями, які абсолютно несумісні із церковними канонами і з філософією буття церкви. Тому ці заяви ми сприймаємо так само, як і попередні», – прокоментував нам речник УПЦ (МП) Климент. Розмова «Схем» з Коломойським Нещодавно журналісти програми «Схеми» зафіксували зустріч Ігоря Коломойського та його бізнес-партнера Геннадія Боголюбова із колишнім головою Адміністрації президента Порошенка Борисом Ложкіним у Швейцарії. Про що міг домовлятися олігарх із «людиною президента»? Які у нього стосунки з українським правосуддям? Чому він так довго не з’являється в Україні? І кого буде підтримувати на наступних президентських виборах? Програма «Схеми» (спільний проект Радіо Свобода та каналу «UA:Перший») вирішила опублікувати розмову із Ігорем Коломойським, записану 11 квітня телефоном. Печерський районний суд Києва зняв арешт з рахунків компаній, пов'язаних з Олександром Януковичем. Втім його речник заперечив дане повідомлення й наголосив, що перелічені компанії не мають стосунку до Олександра Януковича. Сьогодні Старобільський районний суд Луганської області допитає народного депутата Олега Ляшка у справі колишнього народного депутата від Партії регіонів Олександра Єфремова. У Кривому Розі трапилась жахлива ДТП. На одному з перехресть з другорядної дороги на головний проспект вискочив легковик і зіткнувся з маршруткою, повною пасажирів. Від удару мікроавтобус відкинуло на зустрічну смугу. Там якраз їхав автобус металургійного комбінату. No media source currently available Новий прем’єр Вірменії та початок оксамитової революції У Вірменії колишнього президента Сержа Сарґсяна таки призначили новим прем’єр-міністром – саме проти такого сценарію більше п’яти днів тривають масові протести на вулицях Єревану. Призначення означає, що новий прем’єр Серж Сарґсян отримує всю повноту влади в країні. Голосування в парламенті відбувалося в умовах облоги – вулиці оточили сили поліції, а до самої будівлі Національних зборів стягнули спецтехніку, в тому числі водомети. Поліція затримала більш аніж 80 мітингувальників. No media source currently available А до цього лідер протестів Нікол Пашинян оголосив про «революційну ситуацію» в країні і початок «народної ненасильницької оксамитової революції», а також анонсував «найбільший мітинг в історії Вірменії». В інтерв’ю Вірменській службі Радіо Свобода Пашинян зазначив, що має на меті паралізувати роботу всієї державної системи. Що це означає і при чому тут Росія читайте у матеріалі. Цілили в Telegram, влучили в російський інтернет-бізнес У Росії тим часом заблокувати месенджер Telegram, який відмовився дати доступ російським спецслужбам до приватного листування користувачів, виявилося набагато складніше, ніж очікувала влада. Російський державний регулятор «Держкомнагляд» заблокував IP адреси в Telegram, який має 15 мільйонів користувачів у Росії, а потім ще 2,5 мільйона адрес, які працювали через американських інтернет-гігантів – Google та Amazon, бо таким чином частині користувачів вдавалося обходити заборону. Таким чином виявилися заблоковані користувачі програмами Google Cloud, тобто віртуальними сховищами даних. Таких постраждалих виявилося півтора мільйона і ще близько одного мільйона користувачів подібної служби компанії Amazon. Про блокування російського месенджеру, що потягнув за собою шкоду іншому бізнесу читайте тут. Татова робота І про відповідальність, розділену на двох. Швеція – серед світових лідерів у сфері гендерної рівності. Зокрема й тому, що догляд за дитиною там – це не лише жіноча робота. Чоловік зобов'язаний взяти щонайменше три місяці «декрету» із загалом 16 місяців відпустки. На цей час за ним зберігається 80% зарплатні. Наші кореспонденти розпитали шведських татусів як їм живеться у декреті. No media source currently available Будьте турботливими і свідомими батьками! Ваше Радіо Свобода Daily Радіо Свобода Daily – читайте все в одному мейлі! Усі важливі новини та ексклюзиви нашого сайту в одному листі. Надсилаємо щодня (окрім неділі) о 7-й ранку якраз до Вашого сніданку. Підписатись на розсилку можна тут."
"2018-04-13","https://www.radiosvoboda.org/a/29165537.html","Гендерна рівність потрібна не лише жінкам, але і чоловікам – експерти","Кабінет міністрів України затвердив державну соціальну програму забезпечення рівних прав та можливостей жінок і чоловіків на період до 2021 року. Метою цієї програми, згідно з документом, є реалізація комплексних заходів на загальнодержавному та місцевому рівнях щодо посилення національного механізму забезпечення рівних прав та можливостей жінок і чоловіків у всіх сферах та впровадження європейських стандартів рівності. Втім, зауважує експерт з гендерних питань Міжнародного центру перспективних досліджень Світлана Радченко, більшість положень цієї програми мають суто декларативний характер. А провідний науковий співробітник Інституту демографії та соціальних досліджень НАНУ Анна Герасименко звертає увагу на те, що в Україні дуже низьке розуміння гендерних проблем. No media source currently available Ухвалення державної соціальної програми забезпечення рівних прав та можливостей жінок і чоловіків – це позитивний момент, зазначає експерт з гендерних питань Міжнародного центру перспективних досліджень Світлана Радченко. Втім, вона зауважує, що ця програма не містить конкретних кроків з впровадження гендерної рівності. «Взагалі ця програма має на меті розширити доступ чоловіків і жінок до всіх сфер, послуг і товарів і закріпити в нормативно-правових актах гендерний компонент. Проте, ці всі фрази, на мою думку, є загальними, і більшість положень є декларативними, не підкріплені конкретними заходами. Так, наприклад, вони планують зменшити розрив рівня оплати праці жінок і чоловік, проте конкретного механізму не передбачає. Тобто, там є загальні фрази, наприклад, змінити законодавство, впровадити гендерний компонент, проте яким чином не зазначено», – зазначає Радченко. Експерт також помітила невідповідність в кількості запланованих заходів та фінансуванні. Провідний науковий співробітник Інституту демографії та соціальних досліджень НАНУ Анна Герасименко бачить позитивні моменти в тому, що ця програма передбачає просвітницьку роботу з населенням. Таким чином, на її думку, і має відбуватися трансформація суспільних стереотипів, які визначають засади гендерної нерівності. «Необхідно розуміти, що державна програма – це не якесь магічне дійство, реалізація якого дозволить одразу вирішити всі проблеми. Це рамковий підхід, який визначає пріоритети державної політики, визнає відповідальність держави за вирішення певних проблем і пропонує шляхи рішення», – пояснює Герасименко. Окрім того, вона бачить позитив в тому, що ця програма передбачає залучення до співпраці міжнародних організацій. Громадяни не завжди правильно трактують поняття гендерної рівності – Герасименко Анна Герасименко звертає увагу на те, що в Україні дуже низька ідентифікація гендерних проблем. «Коли мова заходить про гендерну рівність, громадяни не завжди вірно трактують це поняття. Зазвичай, вони обмежуються формальним визначенням рівності - це рівність прав. А вже наскільки ці права можуть реалізовуватися в житті – це громадян не дуже цікавить», – відмічає Герасименко. Вона зауважує, що сьогодні є проблема розриву в оплаті праці для чоловіків і жінок. «Існування цього розриву пов'язане з тим, що жінки працюють в тих галузях, які вважаються менш престижними і характеризуються нижчою оплатою праці. Тобто, в бюджетній сфері діяльності переважають жінки. В той час, як у промисловості набагато більше чоловіків», – зазначає Герасименко. Існує і інший аспект цієї проблеми, каже експерт: керівні посади як правило обіймають чоловіки. «Механізму, який би дозволив одноментно вирішити цю проблему не існує. Необхідно працювати з жінками, залучаючи їх і до керівних посад, створюючи для них більш сприятливі можливості для професійного просування, розбудови власної кар'єри», – заявляє експерт. Як приклад, Герасименко наводить, залучення до роботи жінок з дітьми. Адже, зазначає вона, саме діти частіше за все «заважають» професійному просуванню жінок. Розподіл соціальних ролей призводить до кризи маскулінності – Герасименко Президент ГО «Жіноча професійна ліга» Олена Лазоренко зазначає, що професійний ріст багато в чому залежить і від самих жінок. Якщо вони мають впевненість в своїх силах, переконана вона, то їм вдасться досягнути успіху. «Важливу роль має грати також долучення до всіляких мереж. Я закликаю жінок з активною позицією, які бачать себе в побудові професійної кар'єри, долучатися до різного гатунку жіночих організацій, міжнародних платформ. які націлені на те, щоб підтримувати, надавати можливість і інформацію, додаткове навчання, щоб реалізовувати і досягати тих цілей, які ставить перед собою жінка», – каже Лазоренко. Розподіл соціальних ролей має негативний вплив не тільки на жінок, але й на чоловіків. «Роль жінки асоціюється більше з піклуванням про домогосподарство, дітей, родину, а на чоловіка в більшій мірі покладаються зобов'язання годувальника родини. Від нього очікується, що він робитиме провідний внесок в матеріальний добробут родини, більше працювати, обов'язково виходити на ринок праці. Це призводить до психологічного тиску на чоловіків. Тому сьогодні дуже багато говорять про кризу маскулінності, коли надмірні вимоги з боку суспільства мають негативні наслідки для емоційного стану чоловіків», – повідомляє Герасименко. Тому, наголошує експерт, не тільки жінки мають долучатися до програм з просування гендерної рівності, а й чоловіки. Їхня роль також дуже важлива у пропаганді відмови від дискримінації, переконана Герасименко. Ранковий ефір Радіо Свобода слухайте і дивіться на YouTube-каналі"
"2018-04-13","https://www.radiosvoboda.org/a/news/29163005.html","Обережно, міни! Скільки вибухонебезпечних знахідок приховує Донбас? – Ранковий ефір Радіо Свобода","Ввізне мито на авто. Як захистити український автопром? Замінований Донбас. Як зберегти людські життя? Гендерна рівність. Що запланували в уряді? На ці теми говоритимуть ведучий «Ранкової Свободи» Дмитро Баркар і гості студії: народний депутат (фракція Радикальної партії), голова парламентського комітету з питань промислової політики Віктор Галасюк, голова ГО «Авто Євро Сила» Олег Ярошевич; начальник управління екологічної безпеки та протимінної діяльності Міноборони України, полковник Максим Комісаров, офіцер Генерального штабу ЗСУ, полковник Віктор Шидлюх; президент ГО «Жіноча професійна ліга» Олена Лазоренко та провідний науковий співробітник Інституту демографії та соціальних досліджень НАНУ Анна Герасименко."
"2018-03-27","https://www.radiosvoboda.org/a/29128834.html","Зірвані плакати, заблоковані дискусії: наскільки безпечно в Україні говорити про права людини","Київ – Тільки у березні цього року учасники маршу за права жінок у Києві та, зокрема, мітингу за права жінок в Ужгороді зазнали нападів. Було зірвано круглий стіл про злочини на ґрунті ненависті у Вінниці. Окрім того, радикали намагалися перешкодити проведенню дискусії у рамках кінофестивалю 26 березня в українській столиці. Тоді втрутилася поліція, і захід все одно відбувся. Водночас, на думку деяких експертів, не в усіх регіонах України правоохоронці дійсно вміють і готові забезпечити право на мирні зібрання та гарантувати безпеку учасникам акцій. Дискусію про вплив поширення ультраправих рухів на дотримання прав людини в Україні планували в Izone у рамках кінофестивалю документальних фільмів Docudays UA та анонсували у відкритих джерелах, розповідає Тетяна Печончик, керівниця Центру інформації про права людини, що був одним із організаторів заходу. «Група радикально налаштованих молодих людей прийшла заздалегідь до початку нашого заходу (там якраз закінчувалась презентація Червоного Хреста), почала зривати плакати «Шанувати різноманіття» та намагатися зірвати дискусію, яка мала відбутися потім. Коли прибула поліція, вона цих молодиків випровадила з приміщення, але ультраправі заблокували вхід до приміщення. Фактично з допомогою поліції вдалося розблокувати вхід, дискусія розпочалася, ми її провели, але також було повідомлення про замінування приміщення. Тобто фактично було вчинено два правопорушення: адміністративне правопорушення, що стосується розтрощеної виставки, і завідомо неправдиве повідомлення про замінування, що є кримінальним злочином», – зазначила правозахисниця. Окрім того, за словами представника оргкомітету Docudays UA Володимира Яворського, є інформація про напад на одного з гостей заходу після його завершення, однак той не звертався до правоохоронців. «Ми йому запропонували юридичну допомогу як фестиваль. І відповідно, ми будемо так само домагатися, аби ті люди, що це робили, понесли відповідальність. Всі ці дії були зафіксовані на відео, в принципі, ми знаємо на прізвище навіть частину людей, які там були. Тому немає складності їх ідентифікувати, є тільки питання бажання поліції розслідувати такі справи», – каже він. Відповідальність за блокування заходу взяв на себе «Правий сектор». Повідомлення про це оприлюднено на Facebook-сторінці організації. Як пояснили автори звернення, згаданий захід був спрямований на «дискредитацію патріотичного руху», а участь у ньому мала взяти Олена Шевченко з організації «Інсайт», «звинувачена у паплюженні українських державних символів». Насправді ця інформація не зовсім відповідає дійсності: Шевченківський райсуд столиці дійсно розглядав позов проти Шевченко через один із плакатів на ході до 8 березня, до організації якої був долучений «Інсайт», однак дійшов висновку про відсутність складу злочину. Керівник патрульної поліції Києва Юрій Зозуля повідомив вчора Радіо Свобода, що «абсолютно вдалося владнати ситуацію». За словами речниці поліції Києва Оксани Блищик, патрульна поліція забезпечила там правопорядок, однак нікого не було затримано, і слідчо-оперативна група на місце не виїжджала. Тенденція до громадської активності не згортається перед загрозою насильства – Ліхачов Більше десятка заходів у різних регіонах України зірвали – або були спроби їх зірвати, тільки з початку цього року, зауважив в ефірі проекту Радіо Свобода – радіо «Донбас.Реалії» – голова Групи моніторингу прав національних меншин В’ячеслав Ліхачов. Водночас, на його думку, українське суспільство стало набагато активнішим, аніж раніше. «П’ять-десять-п’ятнадцять років тому стільки заходів такої тематики, що нині викликає роздратування ультраправих, не було би й за рік. Якщо рахувати, що 8 березня акції за гендерну рівність відбулися по всій Україні – від Закарпаття до Лисичанська, і було два випадки спроб зриву або нападу – в Ужгороді та Києві, то за відсотковим співвідношенням ми бачимо, що тенденція до громадської активності не згортається перед загрозою ймовірного насильства, а розвивається», – вважає дослідник. Між тим, щодо реакції силовиків на ці процеси все не так однозначно: якщо у Києві можна говорити про ефективну роботу поліції на публічних заходах, то в регіонах ситуація інша, зауважує експерт групи «Поліція під контролем» Євген Крапивін. «Марш рівності останні два роки – це прекрасний приклад того, що поліція може забезпечити правопорядок, може захистити учасників від агресивно налаштованих угруповань, і є певна комунікація між організаторами зібрань і поліцією. Тобто той самий «КиївПрайд» за місяць планується, проводяться зустрічі між організаторами і поліцією, деталі проговорюються: де саме буде розташовуватися кордон, коли будуть пропускати учасників. Але щодо регіонів – ситуація зовсім інша: 8 березня в Ужгороді – прекрасний приклад. По-перше, різні підрозділи громадської безпеки не мають досвіду захисту представників організацій, зокрема, ЛГБТ-організацій, і вони зазвичай зневажливо ставляться до таких акцій і не вважають проблемою напади на них праворадикалів», – каже він. За словами аналітика, наразі не розроблено окремих операційних процедур охорони публічного порядку для поліцейських, як діяти під час мирних зібрань, якщо ті можуть зазнати агресії, і відповідно – певного навчання. «І зараз багато хто, особливо після розгону наметового містечка 3 березня, говорить, що ці алгоритми мають бути прописані для всіх. Бо є тактико-оперативні групи патрульної поліції, які залучались, наприклад, вчора, є підрозділ поліції діалогу, є окремо тактична поліція, є окремий підрозділ Нацгвардії – між ними зараз немає кооперації, узгодження, і створення згаданих алгоритмів вирішило би цю проблему. І враховуючи, що кількість випадків насильства поширюється, то вони мають бути у фокусі уваги», – додає Євген Крапивін. Як розповіли Радіо Свобода учасниці акції за права жінок 8 березня в Ужгороді, щодо нападу на них поліція відкрила провадження за статтями «хуліганство» та «порушення рівноправ’я громадян», кілька інших громадських активістів клопотали про державну охорону з боку праворадикалів, щонайменше одному з них правоохоронці охорону надали. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-03-21","https://www.radiosvoboda.org/a/29113741.html","​Якщо ми не будемо враховувати гендерну рівність, у багато дверей ми просто не зайдемо – Чернишов","Київ – Перевіряти українське законодавство на дотримання гендерної рівності Міністерство юстиції відтепер буде з допомогою «ООН-жінки». Відповідний меморандум представники обох структур підписали в Києві 21 березня. Водночас, за даними Коаліції з протидії дискримінації, обов’язок розробити методику такої перевірки і навчити чиновників її робити Україна на себе взяла більше десяти років тому. Гендерна експертиза законодавства не є новим інструментом для України, але вона має бути адаптована до вимог реформ, які тут відбуваються, зазначає Анастасія Дівінська, голова офісу українського представництва «ООН-жінки». «Ми б хотіли інституціоналізувати гендерну експертизу законодавства, розробити механізми, стандартні операційні процедури, вдосконалити цю систему, а також допомогти Міністерству юстиції інтегрувати гендерну рівність системно у всі процеси», – каже вона. Міністерство юстиції, з яким «ООН-жінки» підписали меморандум про співпрацю, у свою чергу, готове впроваджувати практики інших країн – зокрема такі, що діють сьогодні у Швеції, аби дозволити усім громадянам реалізувати тут свій потенціал, говорить заступник міністра Денис Чернишов. Він переконаний: така політика підвищує потенціал країни в рази. «Усі розуміють, що нам треба рухатися, все ж таки, до цивілізованого суспільства. Тому що якщо ми не будемо враховувати гендерну рівність, то, скажімо так, у багато дверей ми просто не зайдемо», – зауважує Чернишов. Недовиконане домашнє завдання Перевіряти законопроекти та інші документи на дотримання гендерної рівності Україна зобов’язалась ще законом «Про рівність жінок і чоловіків» 2005-го року, розповідає у коментарі Радіо Свобода співкоординаторка Коаліції з протидії дискримінації Ірина Федорович. За її словами, питання полягало в тому, щоб визначити порядок проведення такої експертизи, відповідальні за неї відділи в різних міністерствах та те, яким чином мають готуватися висновки. Окрім того, у 2012-му Верховна Рада ухвалила закон, що передбачає перевірку документів на дискримінацію. «Відповідно до закону, кожен законопроект має проходити таку експертизу – і щодо гендерних питань, і щодо можливої дискримінації різних соціальних груп загалом. Але порядку її проведення не було», – каже Федорович. За її словами, обов’язок розробити такий порядок Україна взяла на себе у 2015-му, ухваливши план дій до Національної стратегії з прав людини. З того, що вже виконується, – це навчання поліцейських у рамках реформи поліції, коректний переклад Конвенції про права людей з інвалідністю, що вилучає з обігу слово «інвалід», яке саме собою стигматизує людину, зазначає експертка. Але загалом із цих двох блоків – гендерної рівності та недискримінації – станом на сьогодні влада має все ще більше завдань, ніж здобутків, вважає вона. «Одне з них – порядок проведення експертизи і, відповідно, навчання працівників її проводити. Також це питання змін до законодавства, які мають бути внесені. Якщо ми говоримо про гендерну рівність та гендерно обумовлене насильство – це ратифікація Стамбульської конвенції, яка у нас два роки «висить» через ті чи інші «традиційні цінності» в головах тих чи інших депутатів. А якщо ми говоримо про дискримінацію загалом, то, у першу чергу, це розширення переліку ознак, видів дискримінації та зміни до кримінального кодексу, що стосуються злочинів на ґрунті ненависті, знову-таки, щодо ознак, за якими фіксуються і розслідуються такі злочини», – зазначає Ірина Федорович. Як раніше повідомляло Радіо Свобода, минулого року через знущання вдома до правоохоронців і на гарячу лінію організації «Ла Страда Україна» звернулися понад 150 тисяч осіб, а поліція рапортувала про 110 тисяч заяв від потерпілих. Цього року міжнародна правозахисна організація Amnesty international оголосила акцію термінової допомоги через напади радикалів на акції за права жінок та проти домашнього насильства в Ужгороді. Пізніше стало також відомо про зірваний круглий стіл про злочини на ґрунті ненависті у Вінниці та лекцію про фемінітиви в Івано-Франківську. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-03-21","https://www.radiosvoboda.org/a/news/29113649.html","Подорож до Антарктиди-2018: це остання річна експедиція, яка складається виключно з чоловіків","Виконувач обов’язків начальника Національного антарктичного наукового центру Євген Дикий заявив, що в 2018 році річна експедиція на українську антарктичну станцію Вернадського є останньою, яка складається виключно з чоловіків. «Це остання зимівка, яка складається виключно з чоловіків. Ми повертаємо практику гендерної рівності, щоб нарівні з чоловіками на станції проводили дослідження і жінки, давали блискучі наукові результати. Гадаю, що склад наступної річної експедиції вже буде зовсім іншим», – сказав Дикий, якого цитує прес-служба Міністерства освіти і науки. Завтра, 22 березня, в Антарктиду вирушить 2 українські експедиції. Одна, до складу якої увійшли 12 чоловіків – 7 науковців і 5 технічних працівників, – перебуватиме на станції цілий рік. Учасники річної експедиції проводитимуть метеорологічні, біологічні і геофізичні дослідження. Наприклад, продовжать безперервні спостереження за зміною клімату, станом озонової діри, вивчатимуть зміну рівня моря, аномальне магнітне поле, популяції пінгвінів. У складі сезонної експедиції також працюватимуть 12 науковців. Вони працюватимуть під час перезмінки 22-ї та 23-ї УАЕ – впродовж майже трьох тижнів. Вчені, зокрема, відбиратимуть зразки для досліджень, заявки на які подали 20 науково-дослідних закладів України. «Відновлення повноцінних сезонних експедицій під час антарктичного літа – це одна з наших головних цілей. Бо останнім часом щороку їхня тривалість постійно зменшувалася, і торік «сезонка» взагалі продовжувалася два з половиною дні. Цього року ми розширили її тривалість до 18 днів», – пояснив Дикий. 1 березня 12 учасників нової щорічної експедиції на українську антарктичну станцію Вернадського закінчили обов’язкове навчання. У 1996 році Велика Британія продала Україні одну зі своїх антарктичних станцій «Фарадей» за символічний 1 фунт стерлінгів. Такий щедрий «дарунок» пояснюється просто: обслуговування зайвої дослідницької бази коштує чимало та й на те, щоб її закрити, також необхідно багато часу й коштів. Відтоді Україна стала однією з держав, які мають свою базу в Антарктиці. Станцію було перейменовано на честь академіка Вернадського."
"2018-03-10","https://www.radiosvoboda.org/a/29090378.html","У Німеччині сформували «велику коаліцію» та домовилися про уряд","Згоди двох найбільших політичних сил – блоку консерваторів-демократів (ХДС/ХСС) і Соціал-демократичної партії – про створення «великої коаліції» було досягнуто. Цим було покладено край найдовшій в історії Німеччини політичній кризі, що дестабілізувала саму Німеччину та створювала нестабільність для цілої Європи. Нині вже вчетверте на посаду канцлера висувається Анґела Меркель. За запропонований нею уряд Бундестаг голосуватиме 14 березня. «Новизна» нинішньої парламентської більшості відносна, бо вона вже була біля «керма» держави: з 2005 по 2009 та з 2013 по 2017 роки. «Велика коаліція» у складі блоку ХДС/ХСС і соціал-демократів розпочала роботу. Якщо Бундестаг ухвалить кандидатуру Анґели Меркель на посаду канцлера, що експерти вважають найімовірнішим, то й уряд почне реалізовувати коаліційну угоду. Про це Радіо Свобода cказала політолог Сюзан Стюарт зі Спілки науки і політики: «Ми виходимо з того що, по-перше, залишиться існуюча політика – бодай тому, що ми матимемо знову велику коаліцію. По-друге, я також очікую, що пані Меркель знову буде федеральним канцлером», – передбачає німецький експерт. Утім, і на цьому етапі на Меркель можуть чигати неприємні несподіванки. Якщо досі вона отримувала підтримку не тільки парламентської більшості, а й депутатів від інших партій (чотири роки тому 74,4%, як ніхто досі), то нині така ситуація малоймовірна. Адже, за умови, що за неї проголосують усі без винятку члени коаліції, результат сягне позначки 56% – хоч і достатньо, але неприємно для її честолюбства. Уряд на основі домовленостей і гендерної рівності Як і розподіл міністерських «портфелів», коли ХДС, як переможцю парламентських перегонів, довелося віддати найважливіші з них партнерам по коаліції, котрі посіли все-таки друге місце на виборах. А також піти на інші поступки заради того, аби вона все-таки склалася. Проте всім догодити не вдалося: одні вважають, що поступки занадто великі, а інші, що вони – занадто малі. Про невдоволення не тільки соратників по партії, а й значної частини суспільства годі казати. Для голови програми Східної Європи Центру Роберта Боша Штефана Майстра саме в цьому криються несподівані зміни у політиці нового уряду: «З одного боку, Меркель виснажена політично. Йдеться про її наступника. Вона буде змушена надавати більше уваги внутрішній політиці, Франції та ЄС. Це означає, що буде менше часу для України, менше часу для Росії. По-друге, нині у нашому парламенті з «Альтернативою для Німеччини» змінився напрямок дискусії, котра схиляється до скасування санкцій проти Росії та зближення з Путіним. Ми матимемо більшу поляризацію у Бундестазі, з огляду на те, як саме чинити з Росією, з Україною. Ми очікуємо жорстких, гострих дебатів проти позиції Анґели Меркель», – переконаний німецький експерт. У такій, не дуже сприятливій атмосфері, Анґела Меркель сформувала новий уряд, узявши за основу міжпартійні домовленості та ґендерну рівність: кожен з партнерів висунув на ключові міністерські посади по три чоловіки і по три жінки. Міністром фінансів стане виконуючий обов’язків глави СДПН Олаф Шольц, а міністром закордонних справ – Гайко Маас, який обіймав посаду міністра юстиції у попередньому уряді. Заступник керівника фракції соціал-демократів Губертус Гайль очолить міністерство праці та соціальних питань. Катаріна Барлі, яка донедавна обіймала посаду очільника міністерства у справах сім'ї, має стати міністром юстиції. На посаду керівника відомства із захисту довкілля призначено генерального секретаря СДПН у федеральній землі Північний Рейн-Вестфалія Свенью Шульце. Наймолодшою серед міністрів у новому німецькому уряді стала 39-річна Франціска Ґіффей. Вона очолила міністерство у справах сім'ї. Чи не найбільшою інтригою у призначенні міністрів була посада міністра закордонних справ, котра у ФРН вважається ключовою. Тож Зіґмара Ґабріеля, якого соціал-демократи не захотіли більше бачити на цій посаді, як і в партії загалом, замінить на цій посаді Гайко Маас. Що про нього відомо? Несподіванка в особі Гайко Мааса Цей колишній міністр юстиції не має жодного досвіду у міжнародній політиці, але водночас «дуже сильно орієнтований на державні засади права», говорить Штефан Майстер у розмові з Радіо Свобода. Як пише газета Die Zeit, його кандидатура – несподіванка для нового кабінету: «Маас перейме спадщину провідних дипломатів від Соціал-демократичної партії Німеччини Франка-Вальтера Штайнмаєра і Зіґмара Ґабріеля. У майбутньому він вестиме переговори з Ердоганом і невдовзі дискутуватиме з Сергієм Лавровим щодо України», – пише Die Zeit. Далі видання пояснює, чому Маас став несподіванкою для формування нового Кабінету: впродовж останніх чотирьох років він майже не виявляв інтересу до зовнішньої політики, принаймні не показував цього інтересу. Його висловлювання з міжнародних питань, пише Die Zeit, були досі дуже скупими: «Прихильність до відкритих кордонів ЄС, похвальний допис у соціальній мережі Twitter про мирні переговори ООН із Сирією кілька тижнів тому. Як міністр юстиції, він вів переговори на міжнародному рівні тоді, коли це було необхідно, але зміг досягти визнання досі лише з внутрішньополітичними темами». Йдеться про його боротьбу з правим екстремізмом. Для України особистість глави зовнішньополітичного відомства Німеччини нині, як ніколи, важлива. Так вважає і керівник Центру ліберальної сучасності (LibMod) Марілуізе Бек. У розмові з Радіо Свобода вона наголосила на вирішальній ролі, яку матиме майбутній міністр закордонних справ: «Це питання важливе, з огляду на те, чи буде ця людина продовжувати політику канцлера Анґели Меркель, яку вона реалізовувала впродовж останніх чотирьох років. Чи так, як це робив колишній міністр закордонних справ Зіґмар Ґабріель, чиє бачення розв’язання конфлікту на Донбасі розходилося з політикою канцлера», – вважає Бек. Висловлювання соціал-демократів, зокрема Зіґмара Ґабріеля про пом’якшення політики щодо Росією старший директор програм Фонду Маршалла «Німеччина – США» Йорґ Форбріґ пояснює передвиборчою боротьбою. Нині, на його думку, вони будуть спрощуватися: «Росія – була темою, у якій політики СДПН особливо виразно хотіли відмежуватися від Анґели Меркель і ХДС. Відтак буде видно, що залишиться від заявленого раніше соціал-демократами. По-друге, багато залежатиме від особи міністра закоронних справ. М’яка позиція щодо Росії попереднього очільника цього відомтсва Зіґмара Ґабріеля, не відповідає позиції його інших однопартійців», – переконаний Форбріг. Але дебати добігли кінця, уряд сформовано. Тож, якщо 14 березня вибори канцлера у Бундестазі відбудуться з першої спроби, президент Німеччини назве імена міністрів, які тут-таки приймуть присягу, після чого Кабінет стане легітимним і розпочне роботу, коаліційна угода втілюватиметься у життя. Підтримка буде – за умови, якщо… Тим часом у цьому документі вперше за всю історію йдеться також і про Україну: новий уряд має намір і надалі підтримувати Україну на шляху реформ і відновлення її територіальної цілісності. «Ми будемо ангажовано підтримувати Україну в тому, що стосується повного відновлення її територіальної цілісності, зміцнення стабільності та соціального розвитку», – наголошується у проекті коаліційної угоди, затвердженого сьомого лютого лідерами політичних сил, котрі увійшли у «велику коаліцію». На думку політолога Сюзан Стюарт зі Спілки науки та політики, такі заяви могли бути зроблені і за попереднього уряду, оскільки в них наголошується на таких позиціях, як очікування і заохочення послідовного здійснення програми реформ в Україні, особливо – у частині боротьби з корупцією з метою всеосяжної модернізації країни, на що передбачена фінансова допомога, але лише за досягнення у цій сфері конкретних результатів. Уряд також готовий узяти масштабну участь у відновленні зруйнованого війною сходу України. Однак пані Стюарт застерігає, що це стане можливим лише завдяки істотним крокам із виконання Мінських угод. Тож Стюарт переймається розділом коаліційної угоди, де йдеться не так про Україну, як про Росію: «Я вважаю, що там можна чітко побачити сподівання завершити цей період часу, коли Росія порушує міжнародне право і є неконструктивним актором на міжнародній арені. А відтак існує бажання повернутися у колишній стан, коли була можлива співпраця. Загалом нині потрібно було б відсторонитися від старих припущень щодо Росії і мети, яку вона переслідує своєю політикою. Коли ж подивитися на мету Росії щодо України, Європи і європейської безпеки загалом, то зрозуміло, що вона несумісна з метою, яку ставить Німеччина. Це і є те, що мене непокоїть: неспроможність вести стратегічну дискусію щодо Росії, яка б допомогла змінити наш погляд на цю країну, на основі якого ми вибудовуємо відносини з нею», – говорить Стюарт. Щодо Мінських домовленостей, то Берлін і Париж мають намір продовжувати активно сприяти їхній реалізації і домагатися від обох сторін розв’язання конфлікту. Також уряд ФРН готовий зняти санкції з Росії, і говорити про це зі своїми європейськими партнерами, але лише за умови повного виконання Мінських угод. У проекті коаліційної угоди підкреслюється, що Росія протиправною анексією Криму і «втручанням» на сході України порушила європейський мирний порядок. «Нинішня російська зовнішня політика вимагає від нас особливої уважності й спротиву», – вказується у документі. Зокрема ідеться про дотримання сторонами перемир'я на Донбасі та відведення від лінії розмежування усіх важких озброєнь. Забезпечити такий розвиток подій має місія ООН, а Україна і РФ повинні виконати свої зобов'язання в рамках Мінських угод. І хоч ці питання були окреслені у проекті коаліційної угоди, але безперечно, що цей документ виконуватиметься уже легітимними підписантами – вже правлячою «великою коаліцією»."
"2018-03-08","https://www.radiosvoboda.org/a/29087091.html","Чому деякі феміністки України бойкотують марш «Годі терпіти»? (Світова преса)","Чому в Україні феміністки сперечаються через марш «Годі терпіти»? – розмірковує глобальна медіа-платформа оpenDemocracy. Про основні виклики щодо гендерної рівності в Україні пише вебсайт Ради Європи. А в німецькій пресі намагаються зрозуміти: чому російським жінкам подобається, коли до них чіпляються чоловіки? Незалежна глобальна медіа-платформа openDemocracy розмірковує: «Чому деякі українські феміністки бойкотують марш до Міжнародного жіночого дня в Києві?». У статті порушують проблему, яку називають спільною для більшості феміністських рухів: невідповідність та відмінність різних поглядів на гендерні аспекти, права ЛГБТ, працівниць секс-бізнесу тощо. На думку автора публікації, для українських феміністок 8 березня особливо важливе тим, що це одна з небагатьох можливостей для громадських дій. Але щорічно перед Міжнародним жіночим днем, коли планується проведення публічної акції з боротьби за права жінок, усі «внутрішні конфлікти українського фемінізму виходять на поверхню», мовиться у статті. Автор нагадує події 2017 року, коли в Україні спостерігали суперечку (переважно на Facebook) навколо святкування Міжнародного жіночого дня. Це була реакція на новий проект державного календаря, створений Українським інститутом національної пам’яті. Там був перелік тих «комуністичних» святкових днів, які мали бути скасовані як вихідні, і Міжнародний жіночий день був у цьому числі. Цьогоріч марш у Києві до Міжнародного жіночого дня проходить під гаслом «Годі терпіти». Він не має конкретних політичних цілей, крім ратифікації Стамбульської конвенції про насильство за ознакою статі. Головний організатор (Insight, відома неурядова організація ЛГБТ) заявив, що вони намагаються повторити те, що жінки у Вашингтоні зробили у січні 2017 року у відповідь на інаугурацію президента США Дональда Трампа, і що вони порушуватимуть ті самі питання: «неповага на роботі», «насильство в сім’ї» та «грубе поводження на вулицях». Проти такого порядку денного виступили інші феміністські групи. Серед них і Queer Anarcho-Feminism – українська феміністська група у Facebook, яка ставить запитання, чому «бояться говорити про фемінізм, трансфемізм, антирасизм і виникнення національних загонів міліції?» Консервативним феміністкам – це, головним чином, феміністки з груп Facebook – як FeminismUA, FemUA Nordicmodel та Resistanta – також не подобається те, як організований цьогорічний марш. Для останньої марш означає неправильні цінності, тому що Legalife-Ukraine, організація секс-працівниць входить до списку як організатор. Згадані групи не хочуть надавати легалізаторам право визначати порядок денний маршу і – замість бойкоту – запланували вийти зі своїми гаслами. У підсумку автор статті не може дати відповіді на запитання «яка позиція тут більш розумна: чи бойкотувати цей марш, чи навпаки – не відмовлятись від нього, бо інакше це дозволить більшості привласнити собі цей рух?». Однак автор ставить запитання: чи варто очікувати, що український фемінізм у майбутньому буде поляризуватися, як і в інших західних країнах? На вебсайті Ради Європи розмірковують: Які основні виклики щодо гендерної рівності існують в Україні? Офіс Ради Європи в Україні, який працює над посиленням гендерної рівності, зауважує, що в питаннях гендерної рівності вже досягнуто прогресу, але багато чого ще потрібно зробити. Наприклад, політична участь жінок є низькою, лише 12% народних депутатів є жінками. З метою посилення рівності між жінками та чоловіками важливо також боротися зі стереотипами, які обмежують повноцінне використання потенціалу жінок та чоловіків – це стосується як професійного життя, так і розподілу обов’язків у домогосподарствах. Ще однією перешкодою для забезпечення гендерної рівності в Україні є насильство щодо жінок – воно негативно впливає не тільки на жінок, а й на дітей, громади та суспільство в цілому. Важливим інструментом запобігання та боротьби з насильством, зокрема домашнім насильством, є Конвенція Ради Європи про запобігання насильству стосовно жінок і домашньому насильству та боротьбу з цими явищами, так звана Стамбульська конвенція. Вона передбачає не тільки запобігання насильству, а й захист жертв насильства, а також притягнення до відповідальності тих, хто вчинив насильство. Україна підписала Конвенцію, але поки що не ратифікувала її. У Росії прийнято звинувачувати навіть жертву зґвалтування в тому, що її спіткала така доля. Два роки тому домашнє насильство навіть було в значній мірі декриміналізоване, хоча в Росії від насильства в сім’ї щорічно потерпають десятки тисяч жінок. Цю тему порушує німецьке видання Die Welt у статті, під назвою «Чоловікам подобається чіплятися». Автор статті реагує на повідомлення про сексуальні домагання депутата Держдуми Росії і голови думського комітету з міжнародних справ Леоніда Слуцького, який чіплявся до журналістки. «У подібному кліматі таким політикам, як Слуцький, боятися нема чого, – цитує видання одну з місцевих феміністок. – Насправді, в Росії жоден чоловік не буде нервувати через звинувачення в сексуальних домаганнях. У кримінальному кодексі це не визначається як склад злочину». «У Росії сторонній чоловік може схопити жінку за груди, і якщо вона після цього викличе поліцію, її висміють по телефону». У Росії і сьогодні про сексуальність говорять інакше, ніж на Заході: часто з використанням термінів із традиційних уявлень про мужність і жіночість. «Чоловік чіпляється, бо в нього така природа» – цитує видання російського соціолога Олену Попову. Природно, багато російських жінок бачать себе об’єктами чоловічого бажання і виставляють свою жіночність напоказ. Тому багато хто з них сприймають критику сексуальних домагань як напад на їхню жіночу ідентичність, вважає соціолог, тобто шансів на подібну до #MeToo акцію практично ніяких. «Адже навіть наш президент жартує про зґвалтування», – цитує автор співрозмовницю. Людмила Ваннек На радіо Свобода від 1993 року, в українській редакції – від 1995 року. Закінчила Київський національний університет театру, кіно і телебачення ім. Карпенка-Карого, працювала на сцені українських та німецьких театрів та на телебаченні. Переможниця міжнародного конкурсу поп-музики в Сараєво. Редакторка і ведуча програм «Світ у новинах», «Міжнародний щоденник», «Виклик», «Свобода сьогодні». Авторка і ведуча програми «Свобода за тиждень», яка виходила кілька років на «Радіо НВ». Авторка програми «Подкаст Свобода за тиждень із Людмилою Ваннек», яка виходить щосуботи. Цікавлюся соціальними темами та мистецтвом. Багато перекладаю з білоруської, англійської, німецької, сербської та болгарської."
"2018-03-08","https://www.radiosvoboda.org/a/news/29086732.html","У структурі МВС працюють понад 50 тисяч жінок – заступник міністра","У структурі Міністерства внутрішніх справ України працюють понад 50 тисяч жінок, заявив перший заступник голови МВС Сергій Яровий. «У системі органів внутрішніх справ жінки стоять пліч-о-пліч з чоловіками. Впровадження принципу гендерної рівності в органах системи внутрішніх справ є одним з пріоритетів Міністерства. Кількість жінок в органах та підрозділах служби цивільного захисту складає понад 50 тисяч», – цитує Ярового прес-служба МВС. Він зазначив, що в ДСНС працює близько 8 тисяч жінок, у Державній прикордонній службі – 11 тисяч (з них 13% – офіцери), у Національній поліції – понад 30 тисяч, а в Національній гвардії – понад 4 тисяч. 7 березня президент України Петро Порошенко повідомив, що службу в Збройних силах України проходять 25 тисяч жінок, у військових частинах бойового складу служать понад дев’ять тисяч жінок. 8 березня у світі відзначають Міжнародний жіночий день – свято, започатковане на початку ХХ століття як пролетарське феміністське свято Міжнародний день жінок-робітниць. З 1977 року за рішенням ООН цей день має назву Міжнародний день боротьби за права жінок і міжнародний мир."
"2018-03-08","https://www.radiosvoboda.org/a/29085513.html","Гендерна нерівність: п’ять порушень прав жінок в Україні","Жінки в Україні мають рівні можливості з чоловіками, було б бажання і здібності їх втілити – така думка є доволі поширеною. Втім хибною, наголошують експерти і доводить статистика. Українки досі зазнають дискримінацій за ознакою статі. Радіо Свобода зібрало найбільш поширені порушення прав жінок в Україні. 1. Жертви домашнього насильства. Найбільшим кричущим порушенням прав жінок в Україні залишається домашнє насильство. Щороку від рук кривдників гине близько 600 українок, такими є дані МВС. У 2017 році до поліції надійшло понад 110 тисяч заяв від жертв домашнього насильства. «90% наших громадян, які потерпають від насильства, це жінки. Причини – стереотипи, що жінка – «берегиня дому», її функція – приготування їжі та догляд за дітьми. І щойно вона починає заявляти про свої права, то одразу ж піддається насильству – чи економічному, чи психологічному, чи фізичному, чи сексуальному. І з’явилася нова тенденція: якщо жінка намагається вирватися з кола домашнього насильства, то тоді методи стають більш виточені», – каже представник омбудсмена з питань рівності і недискримінації Аксана Філіпішина. Щохвилини від домашнього насильства в Україні страждає три жінки, констатує президент організації «Ла Страда Україна» Катерина Левченко. Минулого року через знущання вдома до правоохоронців і на гарячу лінію звернулися понад 150 тисяч осіб. Втім, це лише 10-15% від загальної кількості реальних випадків, наголошує експерт. Попри масштаби домашнього насильства в Україні, проблема перебуває переважно «в тіні». Ба більше, поширений принцип – «сама винна», відтак жертви намагаються замовчувати страждання, кажуть експерти. Показовим є те, що 68% українок не вважають проявом насильства приниження. Лише для 49% жінок насильство – це побої, а для 56% – зґвалтування. Такі результати опитування Українського інституту соціологічних досліджень. 2. Отримують меншу зарплатню. Жінки в Україні зароблять у середньому на 28% менше, ніж чоловіки. Такими є дані Державної статистики. За інформацією рекрутингових агенцій, ця різниця ще вища. Однією з причин цього є те, що окрім оплачуваної роботи на плечі жінки лягає домашня праця, яка вважається «жіночою» – прибирання, готування, догляд за дітьми, констатує директор Центру соціальних і трудових досліджень Ніна Потарська. «Жінка змушена, як правило, працювати в дві зміни. Тому обирає менш оплачувану роботу, але з більш гнучкими умовами. Бо є купа обов’язків, які чомусь вважаються лише жіночими, хоча народження дітей – це благо для всього суспільства», – каже Потарська. Зібравши інформацію по 217 країнах, дослідники підрахували, що домашня робота і догляд за родиною займає в житті жінки 23 роки. Окрім того, заробляти більше заважає «скляна стеля» – умовна кар’єрна планка, вище якої жінка «не стрибне», зауважує координатор проектів «Українського жіночого фонду» Мілена Горячковська. «Жінки не допускаються на вищі посади з вищою зарплатнею, а працюють переважно в тих сферах, де нижчий прибуток. Серед керівників дитячих садочків – жінок багато, а серед керівників університетів їх фактично немає. І так в усіх галузях», – каже Горячковська. 3. Мають меншість у владі. Відповідно до аналітичного звіту комісії Ради Європи з питань гендерної рівності за 2017 рік, Україна перебуває в групі країн із найнижчим представництвом жінок у владі. Український парламент усього на 12% складається із жінок. Попри те, що цей показник є рекордним за всі попередні скликання, він досі залишається низьким, порівняно з практикою демократичних країн, наголошують експерти. Так, у країнах ЄС жінок у парламентах в середньому удвічі більше – 26%. А у Швеції, Фінляндії, Іспанії – понад 40%. Не набагато краща ситуація і в регіонах України. «В Україні є дуже чіткий тренд: чим вищий орган влади, тим менше там жінок. За результатами останніх національних виборів, 46% жінок потрапило у селищні і сільські ради. В обласні – вже 28%. В ради великих міст, обласних центрів –15%. І в парламент ще менше – 12%. Тільки 6% жінок в Україні посідають посади міністрів та замміністрів», – наводить статистику аналітичного звіту Ради Європи Мілена Горячковська. Попри запроваджене квотування у партіях – тенденції спостерігаються невтішні, додає експерт. Жінки у списках партій – часто «для галочки», а відтак не отримують достатньої організаційної та фінансової підтримки, щоб перемогти у виборчих перегонах. 4. Обмежені у кар’єрі. Важливим кроком на шляху до гендерної рівності стало скасування розподілу професій на «жіночі» і «чоловічі». Та це ще не означає, що в Україні зникла дискримінаційна практика чи не лишилося заборонених професій, кажуть експерти. Наприклад, у війську досі є низка «нежіночих» професій, затверджені наказами із грифом «з обмеженим доступом», зауважує експерт з гендерних питань Олена Суслова. Крім того, в Україні досі не дератифікована Конвенція Міжнародної організації праці 1935 року, яка забороняє роботу жінок під землею і в шахтах. «У нас є заборонені професії і цивільного характеру, і в секторі безпеки й оборони. І справа не в кількості, а в їхньому існуванні. Українським жінкам заборонені всі професії, які стосуються військово-морських сил. Як колись сказав мені один юрист із Міноборони: щойно ми збудуємо перший човен, одразу будемо думати про дозвіл жінкам на ці професії. Але поки вони всі закриті. Нині в українській армії працює жінок не менше, ніж в деяких в країнах світу. Але у нас ніколи не було і досі немає жінки-генерала», – каже Олена Суслова. Також важливо побороти дискримінацію жінок у головах роботодавців, наголошують експерти. «Ми помічали і реагували на випадки дискримінації за ознакою статі в оголошеннях про вакансію. До жінок висуваються такі вимоги, як вік, зовнішні дані, хоча робота, яку пропонується виконувати, абсолютно не потребує таких характеристик», – зауважує Аксана Філіпішина. За підрахунками експертів Всесвітнього економічного Форуму в Давосі, подолати різницю в можливостях працевлаштування та оплаті праці для чоловіків і жінок світ зможе через 170 років. 5. Заручниці стереотипів. «Жінка-берегиня», «господарка», «для «жіночого щастя» потрібні «кохання» і «родина» – такі стереотипи про жінку закріпилися у свідомості українців. Експерти констатують: сексизм в Україні поширений скрізь – в рекламі, ток-шоу, політиці і в побуті. «Я називаю його посмішкою чеширського кота. Кота немає, а посмішка є. Начебто стереотипи не відображені в більшості законів, але коли справа доходить до конкретної реалізації, вони вступають в силу, мовляв, «ти молода», «в тебе діти чи будуть діти», «ти щойно вийшла заміж чи вийдеш заміж», «яка з тебе робітниця», – зазначає Олена Суслова. «Одним із показників є класична фраза колишнього прем’єра Азарова про те, що жінкам не місце в управлінні. Азаров пішов у небуття, а сексизм у нас поки що лишився», – додає Катерина Левченко. Сексистські стереотипи суттєво впливають на рівень насильства стосовно жінок, зауважують експерти. Активісти моніторингового проекту «Україна без сексизму» лише за чотири місяці виявили понад 240 сексистських висловлювань у рекламі. Журналіст, продюсер телепрограми «Суботнє інтерв’ю». На Радіо Свобода – з 2015 року. Здобула ступінь магістра за спеціальністю «тележурналістика» у Харківському університеті імені Василя Каразіна."
"2018-03-08","https://www.radiosvoboda.org/a/29085559.html","Радіо Свобода Daily: анонімні свідчення представників командування «ПВК Вагнера»","Проект «М'ясорубка» Троє представників командування «ПВК Вагнера» погодилися на умовах анонімності поговорити з кореспондентом Радіо Свобода. Усі вони брали активну участь у війні на Донбасі, воювали в Сирії, у всіх за плечима радянська армія. За словами співрозмовників Радіо Свобода (їхні слова підтвердили й інші джерела), договори з бійцями укладаються на геологорозвідку, на роботу на нафтових промислах, але із застереженням: працювати доведеться в районі бойових дій і потрібно бути готовим взяти до рук зброю. Гроші за роботу ПВК платить сирійська сторона, усі фінансові питання вирішуються через ТОВ «Євро Поліс», що належить структурам Євгенія Пригожина, зарплати виплачують по приїзду до Росії на полігоні Молькіно – без затримок і чесно. Крім того, чоловіки розповіли журналістам і про «фронтовий мільйон», і про групу «Карпати» та контейнер як покарання для «алкашів». Далі стисло. Суд дав дозвіл на заочне розслідування стосовно Курченка НАЗК вирішило розпочати повну перевірку декларації голови департаменту ГПУ Гуцуляка Україна розпочала опис та арешт українських активів «Газпрому» А кандидат у президенти Росії Ксенія Собчак звернулася до українського посольства з проханням про дозвіл на в’їзд у Крим. У МЗС Росії порівняли її лист із «дозволом піти в туалет». У свою чергу міністр закордонних справ України Павло Клімкін намір Собчак назвав «політичною шизофренією». Ліки для спецоперацій Сергія Скрипаля – колишнього співробітника Головного розвідувального управління Росії, що був засуджений за шпигунство і виданий до Великої Британії – отруїли нервово-паралітичною речовиною, повідомили у британській поліції. Точної назви речовини, яка була використана, не назвали, але місцева преса повідомляє, що речовиною міг бути фентаніл. Це – сильнодіючий наркотик, який в СРСР першою почала синтезувати лабораторія радянської Академії наук у Ризі. Препарат використовували для проведення операцій на відкритому мозку, щоб пацієнт залишався при свідомості, але не відчував болю. Творець радянського фентанілу доктор Едвардс Лавріновічс і зараз живе в Латвії. В інтерв’ю Радіо Свобода він розповів, чи можна використовувати цю речовину як отруту. Паралімпійські ігри 2018 А вже завтра, 9 березня, розпочнуться XІІ зимові Паралімпійські ігри. Збірна України традиційно є одним із фаворитів змагань, адже останні три Паралімпіади завершує у п’ятірці найсильніших команд світу. За словами спортсменів, не збираються цю тенденцію змінювати і в Пхьончхані. Їдуть лише за нагородами, а не просто для досвіду. Отже, коли вболівати за українських паралімпійців та в яких видах «синьо-жовті» збираються перемагати? Радіо Свобода підготувало невеличкий довідник для справжніх уболівальників українського спорту. Про різницю між параліймпійськими та олімпійськими видами, секрети кожної дисципліни та роботу з гайдами Радіо Свобода розповість вже найближчим часом. А також не пропустіть Щоденники Паралімпіади, цікаві інтерв’ю з українськими паралімпійськими героями на нашому сайті та в соціальних мережах. «Дорогі жіночки...» Гори тюльпанів, шоколадних цукерок та чашок із написами – щороку 8 березня українки отримують безліч привітань та подарунків. Все частіше Міжнародний жіночий день сприймають і по-іншому: замість привітань громадські організації запускають флешмоби на підтримку гендерної рівності, жінки відмовляються від квітів, а «Вікіпедія» оголошує марафон написання матеріалів про жінок. Дарувати квіти чи йти на мітинг? Радіо Свобода зібрало думки про 8 березня із соцмереж. Цікаво, що цього року Міжнародний жіночий день присвячений жінкам і дівчатам, які живуть у сільській місцевості. В Організації Об’єднаних Націй звертають увагу, що заробіток жінок, які працюють у сільському господарстві, менший, ніж у чоловіків. Ми ж бажаємо цінувати одне одного, незалежно від статі і незалежно від позначки у календарі! Ваше Радіо Свобода Daily Радіо Свобода Daily – читайте все в одному мейлі! Усі важливі новини та ексклюзиви нашого сайту в одному листі. Надсилаємо щодня (окрім неділі) о 7-й ранку якраз до Вашого сніданку. Підписатись на розсилку можна тут."
"2018-03-07","https://www.radiosvoboda.org/a/29085209.html","Цьогорічний Docudays UA: Музикант Шуров долучився до руху ООН за рівні права","15-й Міжнародний фестиваль документального кіно Docudays UA обрав за тему різні прояви нерівності в суспільстві. Іноземні та українські режисери підготували фільми про дискримінацію людей із інвалідністю та ЛГБТ-спільноти, а також утиски за віком, статтю, національністю, релігією. І вже традиційно: окрім документальної частини, в рамках Docudays UA буде потужна правозахисна програма. Скажімо, до нового для України руху ООН #HeForShe вже долучився відомий музикант Дмитро Шуров. Глядачі цьогорічного Docudays UA побачать 62 фільми з 36 країн світу. І вперше Україна представить власний блок Docu/Україна з 11 стрічок. До нього увійдуть «Перша сотня» Ярослава Пілунського, Юрія Грузінова та Юлії Шашкової; «Мінливий солодкий без меж, або пісні і танці про смерть» Тетяни Ходаківської та Олександра Стєколенка; «Майже 10 000 виборців» Уляни Осовської; «Какофонія Донбасу» Ігоря Мінаєва; «Whereufrom» Дмитра Лавриненка; «Вона та війна» Марії Кондакової. Цю програму доповнять роботи закордонних колег в рамках Docu/Світ та Docu/Коротко. «Ми будемо говорити про те, що таке рівність. Це абстрактне поняття чи одна з основних цінностей, на яких тримається наше суспільство», – каже PR-директор фестивалю Дар'я Аверченко. Паралельно діятиме правозахисна програма RIGHTS NOW! Фестиваль Docudays UA завжди так чи інакше висвітлював теми дискримінації, а цьогоріч вирішив показати власний приклад. «Ми найдужче пишаємось тим, що ми перший фестиваль в Україні, який зараз виготовляє тифлокоментарі до двох конкурсних фільмів, щоби запросити на їхній перегляд до кінозалів людей із вадами зору. Щоби вони слухали і розуміли, які фільми зараз роблять в Україні. І ми запросимо цих людей на перегляд не в окреме приміщення тільки для тих, у кого вади зору, а вони будуть разом із іншими людьми. Жодних резервацій», – розповіла координатор правозахисної програми Docudays UA Алла Тютюнник. No media source currently available Підтримує Docudays UA та його цьогорічну тему посол Швеції в Україні Мартін Хаґстрьом. За його словами, тема дискримінації актуальна і для його країни, хоча Стокгольм активно бореться з нерівністю в суспільстві. «Найбільші дебати, які мали місце в Швеції упродовж останніх 6 місяців, стосувались сексуальних домагань та руху #MeToo. Особливо, якщо це стосується домагань на робочому місці. Ця дискусія матиме надзвичайний вплив, зокрема, на ситуацію в робочих колективах. Сексуальні домагання змушують людей почуватись некомфортно і напряму впливають на мотивацію та продуктивність», – каже посол Хаґстрьом. На думку дипломата, гендерна рівність стосується кожного. І важливо, щоби чоловіки також говорили на цю тему. Зменшити дискримінацію в Україні зможе рух ООН #HeForShe, який вже діє в світі з 2014 року, проте до Києва дійшов лише зараз. Цей рух не є чоловічим чи жіночим, це прояв солідарності, пояснює голова офісу «ООН Жінки в Україні» Анастасія Дівінська. «Рух #HeForShe дає можливість чоловікам долучитись до жінок, стати плечом до плеча і просувати питання прав людини, рівності жінок та чоловіків, щоби це стало реаліями 21 сторіччя. Ми виходимо з того, що системні зміни просто неможливі, якщо лише половина населення займатиметься розширенням прав і можливостей», – каже Дівінська. За кілька років до цього руху вже приєднались багато впливових чоловіків: від Генсека НАТО до лідерів великих корпорацій та керівники світових вишів. В Україні обличчям #HeForShe став музикант Дмитро Шуров, який разом із сином Левом знявся в кількох роликах про те, яким є місце жінки у світі. «Ви знаєте, моя позиція щодо цього завжди була такою: чоловіки і жінки не можуть і не зобов’язані бути рівними. Вони дуже різні і фізіологічно, і емоційно. Я ніколи не буду співати так, як моя сестра, але їй краще ніколи не підіймати моє концертне фортепіано. Але ми народжуємось із рівними правами і рівними можливостями», – каже Шуров. Цьогорічний Docudays UA проходитиме у Києві з 23 по 30 березня в кінотеатрах «Жовтень», «Україна» та в Креативній спільноті IZONE."
"2018-03-07","https://www.radiosvoboda.org/a/29084852.html","«Дорогі жіночки...». Сексизм, квіти і флешмоб до 8 березня (огляд соцмереж)","Гори тюльпанів, шоколадних цукерок та чашок із написами – щороку 8 березня українки отримують безліч привітань та подарунків. Все частіше Міжнародний жіночий день сприймають і по-іншому: замість привітань громадські організації запускають флешмоби на підтримку гендерної рівності, жінки відмовляються від квітів, а Вікіпедія оголошує марафон написання матеріалів про жінок. Дарувати квіти чи йти на мітинг? Радіо Свобода зібрало думки про 8 березня із соцмереж. Найпростіший спосіб стати відомим у соцмережах 8 березня – написати вітання «зі святом жіночності і краси» із купою сексистських штампів. Наприклад, у такому стилі: Або вручити премії. Нацагенство з питань запобігання корупції закликає дарувати подарунки, але декларувати їх. У Державній службі з надзвичайних ситуацій вітають так: Святкувати 8 березня з квітами навчають змалку. Великий ажіотаж викликала телевізійна реклама мережі супермаркетів електроніки COMFY. У жартівливих роликах учасники, серед яких і сатиричний реп-дует «Сен-Тропе», розповідають короткі вірші про зв’язок електроніки та жінок. «Хоч 8-ме вже і відмінили, смартфон ніхто не відміняв. Конєшно, це не сковородка...Та в принципі й так нічо» «І що тепер, не дарувати ні каструль, ні ножів, ні квіток? Коли скасували нам свято, скасуйте тоді і жінок» Користувачі соцмереж під відео почали висловлювати обурнення щодо сексистських, на їхню думку, мотивів у рекламі. Та були й ті, кому реклама сподобалась: Схожа історія з конкурсом, в якому можна виграти сковорідку. «Ой, лишенько, а я от до сорока років дожила – і не знала, що далі каструлі мої справжні бажання не йдуть!», – коментує Світлана Тяпіна. «Назріває питання, чи у вас в відділі маркетингу чоловіки-сексисти із 50-х років минулого століття», – обурюється Юлія Рудяк. Без квітів і вітань В.о міністра охорони здоров’я Уляна Супрун попросила не вітати її з 8 березня. «Боротьба проти гендерної дискримінації – важливий і відповідальний процес, котрий необхідно підтримувати не подарунками раз на рік, а активною громадянською позицією», – написала Супрун. Постів зі схожим замістом у Facebook чимало. «Я сподіваюся, люди за сто років будуть здивовано дивитися у минуле на нас і не уявляти, як можна було жити з такою кількістю стереотипів. І саме в цьому сенс 8 березня. А не в тюльпанах», – пише Наталія Сліпенко. Згадують і обсяги насильства проти жінок. Жінкам досі платять менше. Чому? Цього року Міжнародний жіночий день присвячений жінкам і дівчатам, які живуть у сільській місцевості. В Організації Об’єднаних Націй вказують, що заробіток жінок, які працюють у сільському господарстві, менший, ніж у чоловіків. Ця соціальна реклама показує, скільки б заробляли найбагатші чоловіки світу, якби були жінками. #bucketchallenge – розкажи, що для тебе 8 березня Знайшлися в соцмережах і ті, хто все ж вирішив подарувати букет або ж отримати його в Міжнародний жіночий день. Користувачка соцмереж Наталія Боярчук розпочала флешмоб #bucketchallenge та закликала жінок розповідати, чим для них є 8 березня. «Не секрет, що значення свята 8 березня стало досить сумнівним. І чи буде цей день святом, залежить від того, яке нове значення ми в нього вкладемо», – розповіла Наталія. Флешмоб підхопили й інші користувачки: Учасниці флешмобу пишуть про можливість працювати, розвиватись та підкорювати нові вершини. Міжнародний жіночий день – щорічне свято, започатковане на початку ХХ століття як пролетарське феміністське свято Міжнародний день жінок-робітниць. З 1977 року за рішенням ООН цей день має назву Міжнародний день боротьби за права жінок і міжнародний мир. Народилася у 1994 році в Києві. У 2015 році закінчила Національний університет «Києво-Могилянська академія» за спеціальністю філософія та релігієзнавство. На Радіо Свобода – із 2015 року. Працюю з соціальними медіа, пишу про кіно."
"2018-03-01","https://www.radiosvoboda.org/a/29071516.html","Робота як вибір: у Києві мітингували за декриміналізацію комерційного сексу","Київ – Активісти кількох громадських організацій прийшли до символічних «президента Петра Порошенка», «прем’єра Володимира Гройсмана» та «спікера Андрія Парубія» за підписами під законопроектом про декриміналізацію секс-послуг і вручили їм за це «сталеві яйця». Такі марші у Києві відбуваються вже другий рік поспіль. Цього року під стінами будівлі уряду відбувся також контрмітинг, учасниці якого вимагали запровадити кримінальну відповідальність щодо клієнтів, які купують секс. Цьогорічний Марш секс-працівників провели як театральний перформенс. Активісти у костюмах високопосадовців виразили підтримку скасування адміністративної відповідальності за добровільне надання інтимних послуг повнолітніми людьми. Внести таку законодавчу ініціативу активісти пропонують політикам вже другий рік поспіль, зазначає один із організаторів ходи Павло Скала з «Альянсу громадського здоров’я». «Ми отримали відписки від трьох міністерств – юстиції, соціальної політики та охорони здоров’я. У кожній з цих відповідей була така риторика, що це або не їхня компетенція, або це не часі. Міністерство юстиції написало, що це – дискусійне питання, яке потребує широкого обговорення. І щоб прискорити це обговорення, ми знову вийшли із цим же законопроектом», – розповів він Радіо Свобода. No media source currently available Паралельно відбувався контрмітинг, учасниці якого, які назвались представницями феміністичної ініціативної групи, виступали за впровадження так званої «шведської моделі» врегулювання ситуації, що означає кримінальну відповідальність для клієнтів. «Ми, в принципі, за те, щоб зняти відповідальність за проституцію з жінок, які цим займаються. Але ми за одночасне впровадження кримінальної відповідальності для чоловіків, які купують жінок для зґвалтування, тому що проституція – це не що інше, як оплачене зґвалтування», – переконана учасниця цієї акції Людмила Желєзна. Легалізація секс-роботи не викорінить тіньовий сектор – Суслова Сьогодні в Україні діє кримінальна відповідальність за сутенерство та адміністративна – за безпосереднє надання інтимних послуг. У Верховній Раді готовності змінювати законодавче поле не висловлюють. Зняття адміністративних штрафів – це фактично легалізація секс-роботи, яка порушує права людини, вважає Ірина Суслова, голова підкомітету з гендерної рівності і недискримінації парламентського комітету з прав людини. «Адже треба чесно визнати, що легалізувавши проституцію, ми легалізуємо брудний бізнес сутенерів, які як тримали жінок у напіврабстві, так і будуть тримати. Цим ми порушимо базові принципи Конвенції про захист прав людини щодо заборони примусової праці. Крім того, легалізація проституції не викорінить її тіньовий сектор. Тобто замість однієї проблеми, ми матимемо дві. Вважаю, що є сфери, до яких держава не може застосовувати суто економічні підходи, і проституція є однією з них», – зауважує депутатка. У 2015 році депутат Андрій Немировський вносив на розгляд парламенту законопроект про регулювання діяльності секс-закладів, який легалізував діяльність і повій, і сутенерів, але документ було відкликано. Дискусія щодо того, як саме можна законодавчо регулювати таку діяльність, триває вже багато років. У світі діє багато різних моделей: від повної заборони – до цілковитої легалізації або, наприклад, криміналізації купівлі сексу, як у деяких скандинавських країнах, коли карають не повію, а клієнта. Водночас, на думку деяких правозахисників, криміналізація клієнтів змушує секс-працівників вдаватися до ризикованих способів надання сексуальних послуг або робити це в місцях, де їхня фізична безпека не може бути гарантована. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-02-27","https://www.radiosvoboda.org/a/29066192.html","Розслідування злочинів ненависті щодо ЛГБТ в Україні залишається невирішеним – Муйжнієкс","У 2017 році правозахисний ЛГБТ-центр «Наш світ» зафіксував 226 випадків порушення прав щодо представників ЛГБТ. Правозахисники звертають увагу на те, що часто не вдається домогтися, аби справу кваліфікували як злочин на ґрунті ненависті. Внаслідок цього деякі представники ЛГБТ вирішують покинути Україну. Однак, є і ті, хто продовжує боротись за свої права на батьківщині. Ставлення українського суспільства і держави до ЛГБТ-питань у 2017 році принципово не змінилось, порівняно із ситуацією у 2016 році, вважають експерти правозахисного ЛГБТ-центру «Наш світ». «У 2017 році наша організація зафіксувала 226 випадків порушення прав стосовно ЛГБТ, левова частка з котрих – 170 випадків – стосуються дій на ґрунті ненависті, 99 із них мають ознаки злочину на ґрунті ненависті, і 71 – ознаки інциденту на ґрунті ненависті. В Україні таких злочинів здійснюється достатньо багато, за нашою оцінкою», – повідомив експерт правозахисного ЛГБТ-центру «Наш світ» Олександр Зінченков під час конференції «Виклик без відповіді: злочини ненависті проти ЛГБТ в Україні». Більшість випадків дій на ґрунті гомофобії/трансфобії, дискримінації й інших порушень зафіксовано у Києві і Київській області – 57. У Харкові і області – 34, Дніпро і область – 26, Одеса – 22, Запоріжжя і область – 13. Найбільш розповсюджені: фізичне насильство – 92, незаконний збір і розголошення конфіденційної інформації – 25, грабіж і розбій – 22, здирництво та шантаж – 22, напад на ЛГБТ центри або мирні акції – 8. Натомість, в Україні відбуваються і деякі позитивні зміни, вважає комісар Ради Європи з прав людини Нілс Муйжнієкс. «2017 рік характеризувався розширенням співпраці між поліцією та ЛГБТ-організаціями і поліпшенням захисту від гомофобних і трансфобних актів агресії, проте, ключове завдання – розслідування злочинів ненависті проти ЛГБТ-осіб і покарання винних – залишається невирішеним», – заявив Нілс Муйжнієкс. На думку Муйжнієкса, українське суспільство в цілому поступово стає терпимішим до проявів різноманітності своїх членів, однак, праві та традиціоналістські групи не припиняють демонструвати агресивну поведінку щодо таких людей. Українці-ЛГБТІ просять притулку за кордоном Яскравим прикладом переїзду з України і одруження в Європі є історія українців із Дніпра Дениса Шитікова та Віталія Похила. Як розповів Денис «Націанальному ЛГБТ-порталу України», він і нині його чоловік вирішили виїхати до Іспанії у 2015 році після побиття шістьма невідомими на ценртальній вулиці свого міста. «Ми звернулися до правоохоронних органів з надією відновити справедливість. Міліція не захотіла навіть порушувати справу, коли дізналася, що ми геї, і що нас побили через сексуальну орієнтацію та на ґрунті ненависті». У лікарні, за словами Дениса, їм не надали першої медичної допомоги. На думку правозахисників, це якраз той випадок, коли постраждалі не «пішли далі» і не стали боротись далі за свої права в Україні. Експерт правозахисного ЛГБТ-центру «Наш світ» Олександр Зінченков не вважає, що кількість ЛГБТІ-українців прохачів притулку в ЄС у зв'язку із утисками в Україні побільшала. «Про них стало більше чути в минулий рік, але ніякої такої статистики по міграції ми не робили. Такі випадки були відомі і кілька років тому», – розповів він Радіо Свобода. За його словами, справи тих, хто вже виїхав, не були ефективно розслідувані українською поліцією. «Ми не можемо говорити те, що ці люди піддаються планомірному систематичному переслідуванню за свою діяльність, хоча вони про це заявляють. Але з іншого боку, ми не можемо цього заперечувати, тому що компетентного розслідування по їхніх справах проведено не було. Жодна з цих справ, де постраждалі виїхали за кордон, це Одеса, Дніпро, ефективно розслідувана не була». ЛГБТ-активіст Ігор Захарченко із Одеси і його партнер отримали у 2017 році притулок у Франції. «Були звернення в поліцію, це все було задокументовано. Вистачило тієї доказової бази яку вони надали, що були утиски через нетрадиційну сексуальну орієнтацію, так і того, що збоку правоохоронних органів не розслідувалися ці злочини. Ми два місяці чекали просто, щоб відкрили кримінальну справу. У підсумку вони відкрили її «по хуліганству просто», без будь-яких кваліфікуючих ознак», – розповів про справу Захарченка Радіо Свобода юрист і правозахисник Олег Бєлов. ​Раніше на Ігоря Зазарченка і його партнера в Одесі напали двоє невідомих у під’їзді будинку, коли вони поверталися додому. Це був третій напад на за останні два роки. Щоразу активіст писав заяву в поліцію, але в усіх випадках це мало «нульовий результат». Цю справу прокоментувала для Радіо Свобода представник уповноваженого з питань дотримання прав дитини, недискримінації та гендерної рівності Аксана Філіпішина. «Це їхній вибір. Нульовий результат, це «хуліганство», тобто це розцінюється як «хуліганські дії». Це питання кваліфікації правоохоронців. Коли у слідчого і вбивства, і зґвалтування, а тут ще й побиття. І мотив нетерпимості йому ніколи доводити. Хоча можуть же ж бути абсолютно опосередковані такі докази, які складаються у «пазли». Якби була досліджена, наприклад, сторінка в соціальних мережах того ж нападника, який робить заклики щодо ЛГБТ-спільноти, який раніше вчиняв певні дії, висловлює явну ненависть до певної групи людей, то це так само може лягти доказом при побитті людини. Але про такі речі я взагалі не чую, щоб колись досліджувались», – зазначає Аксана Філіпішина. Вона констатує: рівень працівників правоохоронних органів, які долучені до розслідування цих справ, на превеликий жаль, низький. Хоча, за її словами, працівникам надані всі інструкції, розроблені з ОБСЄ рекомендації, програми, а також проведено низку відповідних тренінгів. Філіпішина також вказує на необхідність постійно навчати нових співробітників, адже плинність кадрів є дуже високою. Є ті, хто продовжує боротися за свої права в Україні – Зінченков Йдеться про справу, коли двох хлопців 24 і 26 років побили у Гідропарку в Києві 29 травня 2017 року. Нападники – троє чоловіків. Один із хлопців встиг викликати поліцію. Патрульні приїхали швидко та затримали нападників на мосту через протоку Дніпра. «Хоча гомофобний мотив нападу не приховувався самими порушниками, слідство відмовилось брати його до уваги та кваліфікувало злочин як звичайне хуліганство», — йдеться про справу у звіті від правозахисного ЛГБТ-центру «Наш світ». Як розповів Радіо Свобода Олександр Зінченков, успіх цієї справи залежить від постраждалих хлопців. «Вони ведуть цю справу із нашою допомогою, із допомогою адвоката вже рік. Попереду ще щомало етапів. Закінчиться це судове розслідування, яке не приведе ні до чого, по суті, з нашої точки зору. Будуть покарані злочинці за статтею розбій, і все, все на цьому закінчиться. Але далі буде апеляція, далі можливо буде Європейський суд», – зазначав він. На думку експерта, зміни в українському законодавстві є першим кроком на шляху у вирішенні проблем із розслідуванням подібних справ. Порушення прав ЛГБТ в окупованому Криму та на Донбасі Правозахисні організації і експерти констатують: дуже важко отримати достовірну інформацію про порушення прав ЛГБТІ в окупованому Криму та на непідконтрольній нині Києву окупованій частині Донбасу. «Про захист говорити там взагалі нічого, тому що його там немає. Ми можемо тільки фіксувати там деякі порушення, наскільки це можливо. Інформація дуже скупа, вона надходить тільки через соціальні мережі, або через якихось спільних знайомих, в яких є знайомі там в Криму. Ніякої достовірної інформації ми не маємо», – розповів Радіо Свобода Олександр Зінченков експерт правозахисного ЛГБТ-центру «Наш світ». За його словами у 2017 році у Криму був «поліцейський наліт» на приватний пансіонат. «В Євпаторії був наліт поліцейський на приватний пансіонат, в якому збиралися геї зустріти Новий рік і провести його там з якоюсь українською атрибутикою культурного плану, навіть не політичного. Я думаю що це було пов'язане не стільки з гомосексуальним ухилом цієї вечірки, скільки з українським підтекстом. Реакція була миттєвою – заборона і перевірки», – розповів Зінченков. Директор представництва Freedom House в Україні Метью Шааф каже, що наразі його організація також не має потрібної інформації з Криму та Донбасу. «На жаль, у нас немає багато інформації про це. Ми чули, з повагою до Криму, що там відбуваються такі самі речі, що і в Росії. А саме, що де-факто «влада» нав’язує російський закон «Проти пропаганди гомосексуалізму серед неповнолітніх» і використовує його як погрозу для всіх, хто говорить про те, що стосується людей ЛГБТІ або прав ЛГБТІ», – зазначив Метью Шааф."
"2018-02-23","https://www.radiosvoboda.org/a/news/29059203.html","Москаль: першою має попросити вибачення Супрун","Голова Закарпатської області Геннадій Москаль заявив, що в. о. міністра охорони здоров’я України Уляна Супрун має першою просити вибачення за поширення «негативної й недостовірної інформації про Закарпаття». У мережі раніше з’явилося відео з сесії Закарпатської облради 22 лютого, де Москаль під час виступу критикує заяву Уляни Супрун про те, що ліки від кору в області були нерозмитнені належним чином. «Подивіться на цю Супрун. Я готую їй відповідь, що їй щеплення треба від дурості… Вчора розповсюдили всі інформаційні агентства її лист, що проблеми на Закарпатті, бо та місцева адміністрація, яку очолює Геннадій Москаль, отримали 8 тисяч доз від Угорщини, але не розмитнили їх і завезли контрабандою. Хоча зараз ми виставляємо митниці – все розмитнено. Це що за ї**нута, я вибачаюсь за це слово», – сказав Москаль на сесії. У заяві голови Закарпатської області, яка оприлюднена на сайті політика, йдеться, що його висловлювання відповідають чинному українському законодавству, яке передбачає право на відповідь, однак не регламентує, якою саме вона повинна бути. «Якщо пані Супрун вважає, що зачеплено її честь, гідність і ділову репутацію, вона може звернутися до суду, який призначить лінгвістичну експертизу моїм висловлюванням... А тому перша має попросити вибачення пані Супрун за поширення негативної й недостовірної інформації. Якщо її вибачення будуть щирими, тоді вони будуть і від мене. Якщо ж пані Супрун промовчить, мовчатиму і я», – зазначив Москаль. Він наголосив, що вакцина від кору бельгійського виробництва, яка сертифікована в Україні, була передана урядом Угорщини на Закарпаття й розмитнена відповідно до законодавства. Після розмитнення її передали в райони області, сказав Москаль. 21 лютого виконувач обов’язків міністра охорони здоров'я Уляна Супрун заявила, що на Закарпатті є проблеми з розподілом вакцин на Закарпатті. «Там місцева адміністрація і губернатор Геннадій Москаль нам повідомили, що вони отримують 8 тисяч доз від Угорщини, але їх належним чином не розмитнили і вони ніби контрабанда, а тепер лікарі не хочуть їх використовувати і ми їм передали дози», – сказала Супрун. Очільниця МОЗ наразі не коментувала останні висловлювання голови Закарпатської ОДА на свою адресу. Міжфракційне об’єднання депутатів з питань гендерної рівності «Рівні можливості» засудило лайливі висловлювання Москаля про Супрун."
"2018-02-22","https://www.radiosvoboda.org/a/news/29057436.html","Депутатське об’єднання щодо гендерної рівності засудило лайливі слова Москаля на адресу Супрун","Міжфракційне об’єднання депутатів з питань гендерної рівності «Рівні можливості» засудило лайливі висловлювання голови Закарпатської облдержадміністрації Генадія Москаля на адресу очільниці Міністерства охорони здоров’я Уляни Супрун під час сесії обласної ради. «Нагадуємо пану Москалю, що відповідно до статті 3 Конституції України, честь та гідність людини визнаються найвищими соціальними цінностями. Вимагаємо від Геннадія Москаля публічних вибачень та у майбутньому під час своїх виступів дотримуватись етичних та правових норм, які гарантують повагу до людської честі, гідності та професійної репутації», – йдеться у заяві організації. Згідно з повідомленням, представники об’єднання звернулися до Адміністрації президента та Агенства з питань державної служби з вимогою притягнути Москаля до дисциплінарної відповідальності. У мережі раніше з’явилося відео з сесії Закарпатської облради 22 лютого, де Москаль під час виступу критикує заяву Уляни Супрун про те, що ліки від кору в області були нерозмитнені належним чином. «Подивіться на цю Супрун. Я готую їй відповідь, що їй щеплення треба від дурості…Вчора розповсюдили всі інформаційні агентства її лист, що проблеми на Закарпатті, бо та місцева адміністрація, яку очолює Геннадій Москаль, отримали 8 тисяч доз від Угорщини, але не розмитнили їх та завезли контрабандою. Хоча зараз ми виставляємо митниці – все розмитнено. Це що за ї**нута, я вибачаюсь за це слово», – сказав Москаль. На персональному сайті Геннадія Москаля немає тексту його виступу на сесії облради, а у повідомленні за його підсумками він називає Супрун некомпетентним в.о. міністра охорони здоров’я. «Особисто мені хочеться спеціально для неї замовити вакцину від дрімучої некомпетентності, непрофесіоналізму й неадекватності, прищепити її, а потім відправити пані Супрун підводним човном реформувати медицину в Америку», – написав Москаль. 21 лютого виконувач обов’язків міністра охорони здоров'я Уляна Супрун заявила, що на сьогодні є проблеми з розподілом вакцин на Закарпатті. «Там місцева адміністрація і губернатор Геннадій Москаль нам повідомили, що вони отримують 8 тисяч доз від Угорщини, але їх належним чином не розмитнили і вони ніби контрабанда, а тепер лікарі не хочуть їх використовувати і ми їм передали дози», – сказала Супрун. Очільниця МОЗ наразі не коментувала останні висловлювання голови Закарпатської ОДА на свою адресу."
"2018-02-12","https://www.radiosvoboda.org/a/29034966.html","«Втома від України» у Вашингтоні є безпідставною (світова преса) ","Політолог Тарас Кузьо в статті для американської газети The Hill пояснює, чому не слід недооцінювати успіхи України в ухваленні реформ. У статті для британського інтернет-видання OpenDemocracy мовиться про «хвилю заборон» та «чорні списки» в українській культурній політиці. А в публікації The Atlantic йдеться про те, що Росія все ще використовує внутрішні суперечки в США у власних цілях. Експерт із Канадського інституту українських студій при Альбертському університеті Тарас Кузьо в розділі «Точка зору» американської газети The Hill стверджує, що не слід недооцінювати успіхи України в ухваленні реформ. Автор переконаний, що думка про те, що в Україні зупинилися реформи, є неправильною, тому й «втома від України» серед прихильників Києва у Вашингтоні є невиправданою. Кузьо наводить три приклади прогресу. По-перше, звіт Ради Європи говорить про те, що Україна залишається відданою боротьбі із відмиванням грошей та фінансуванням тероризму і робить успішні кроки в цьому напрямку. По-друге, Проект світової справедливості (World Justice Project) наголошує на поліпшенні верховенства права в державі, особливо в плані безпеки. По-третє, Kroll Inc. виявила масове відмивання грошей олігархом Ігорем Коломойським та «ПриватБанком» в розмірі 5,5 мільярдів доларів за останні десять років, а Національний банк України, в свою чергу, продемонстрував готовність боротися з такими незаконними діями олігархів, мовиться у статті. Незалежна аналітична платформа Vox Ukraine, метою якої є відстеження прогресу в ухваленні реформ, також відзначає «прогрес в децентралізації, охороні здоров’я, освіті, створенні антикорупційних установ, регулюванні бізнесу, банківській справі та роботі Національного банку України». Автор звертає увагу і на те, що гендерна рівність стала частиною політичного життя, а боротьба із корупцією продовжується. Тим не менш, Україні необхідно ще багато чого зробити, мовиться у статті, наприклад, створити антикорупційний суд. «Ми не повинні відкидати критику прогресу України, але важливо також враховувати і контекст, в якому ухвалюють реформи в умовах небезпечного регіонального сусідства», – наголошує Кузьо. У статті для британського інтернет-видання OpenDemocracy, засновниця онлайн-журналу про сучасну культуру, колишня культурна редакторка «Української правди» та співкураторка фестивалю CULTURESCAPES у Швейцарії Катерина Ботанова розмірковує над хвилею заборон та «чорними списками» в українській культурній політиці. Автор статті нагадує, що наприкінці минулого року в Україні заборонили популярний серіал «Свати»: «одного з російських акторів занесли в чорний список СБУ через публічну підтримку анексії Криму та регулярні візити на півострів». Пізніше заборонили фільм «Матильда», а згодом і ввезення до України виданого в Росії російського перекладу книжки «Сталінград» про події часів Другої світової війни. Імпорт книг з Росії практично зупинили, а точки зору українського суспільства щодо ситуації розділилися на два табори: хтось підтримує будь-які заборони продукції країни-агресора, а хтось бажає «заборонити всі заборони», мовиться у статті. «Ця історія українських заборон на російські культурні товари призвела до посилення відчуття, що ми живемо у якомусь варіанті серіалу «Чорне дзеркало» – у мовчазному змаганні щодо герметичності національної безпеки, яка так сильно залежить від суспільного споживання «правильної» культури. Або, принаймні, відмові від «неправильної» культури», – наголошує Ботанова. Автор запитує: «Війна може й не знищити, але вона обмежує свободу вибору. Все у світі стає чорно-білим, гострим, керованим потребами, а не бажаннями, і ділиться на «нас» та «їх». А якщо війна довга, і складно побачити перспективи її завершення, що тоді станеться зі свободою вибору?». У виданні The Atlantic йдеться про те, що Росія все ще використовує внутрішні суперечки в США у власних цілях. Автор наголошує, що втручання Росії в американську демократію не розпочалося з президентських виборів минулого року виборів, і не закінчилося інавгурацією Дональда Трампа. Як повідомили видання New York Times та Intercept у п’ятницю, російський посередник в минулому році намагався продати компромат на Дональда Трампа американським спецслужбам, мовиться у статті. Хоча й достовірність такого компромату досить суперечлива, ця подія вказує на те, що російські агенти намагаються використати внутрішні суперечки в США у власних цілях. Автор цитує Метью Розенберга, який в статті Times зауважив, що ця подія «викликала підозри серед чиновників, що президент є частиною операції з подачі інформації в американські спецслужби для того, щоб налаштувати їх проти Трампа». Держсекретар Рекс Тіллерсон висловив занепокоєння стосовно російських втручань, і він має на це всі причини, вважає автор статті. Електронну систему Державного департаменту багато разів намагалися зламати, у той час як адміністрація колишнього президента США Барака Обами не могла погодитися на агресивну відповідь Кремлю. «Політична система Америки залишається небезпечно відкритою для експлуатації, у той час як іноземні зусилля по розпаленню суперечок продовжуються», – мовиться у статті. Служби розвідки США залишаються вразливими до російських кампаній дезінформації, «метою яких є створити прірву між спецслужбами та президентом», – зазначає автор. Дивлячись на свої успішні зусилля, російський президент Володимир Путін навряд чи зупиниться, мовиться у статті. Приєдналася до Української редакції Радіо Свобода у 2017 році. Здобула ступінь магістра з міжнародних відносин та дипломатії в Англо-американському університеті у Празі. Продюсерка соціальних мереж."
"2018-02-10","https://www.radiosvoboda.org/a/29032410.html","Візочки – для дівчаток, машинки – для хлопчиків: яких тат хоче бачити українське суспільство?","Київ – Візочки чи машинки? Скандал навколо виробника дитячих меблів змусив частину українського сегменту Facebook знову говорити про сексизм і про те, яку роль тати відіграють у вихованні дітей. Дехто з українських чоловіків проводить із дітьми дійсно багато часу і навіть готовий піти для цього у декретну відпустку. Однак масовим це явище в Україні поки що не стало. No media source currently available Громадська активістка Анастасія Мельниченко звернула увагу на допис на сторінці виробника, який рекламував дитячі візочки у формі машинки. Зараз цей допис доступний тільки у вигляді скріншоту, оскільки менеджер сторінки або видалив його, або приховав. Там ішлося: «Ну, звичайно, це не чоловіча справа – грати з візочком. Для справжніх хлопців ми зробили таку машинку «біп-біп». Мельниченко це обурило, і вона написала їм коментар, однак у відповідь, за словами активістки, їй нагрубіянили в особистих повідомленнях (такий скрін, як і скрін самого посту, вона виклала на своїй сторінці). «Я розумію, що дуже небагато в Україні є людей, які можуть жартувати, не принижуючи, і просувати товар не за рахунок упослідження вразливих груп, але є купа організацій, які проводять тренінги. І якщо ваш СММ-ник сам трохи застряг в палеоліті, то його хоча б можна навчити елементарним правилам як вести сторінку так, щоб нікого не ображати. Щоб не відтворювати гендерні стереотипи, не об'єктивізувати тощо. Ну тобто в барі за пивом він може робити все, що хоче, але на офіційній сторінці бренду писати щось сексистське – геть «не альо», – написала вона. Услід за цим постом обурення досить багато користувачів соцмережі написали свої зауваження щодо такої позиції фірми. На сторінці компанії, про яку йдеться, немає посту, який розкритикували, натомість з’явилося повідомлення за 7 лютого: «На сьогодні ми знаходимося під тиском певної групи осіб, у зв'язку з чим рейтинг нашої сторінки знизився. Нам дуже прикро, що наші погляди на гумор не збіглися. Впевнені, це явище тимчасове і відгуки реальних покупців і поціновувачів українського продукту відновлять справедливість». А пізніше – і нова заява, у якій виробник меблів вибачився і пообіцяв врахувати цей досвід у майбутньому. Представник компанії Дмитро Бєлих пояснив Радіо Свобода позицію виробника таким чином: «У цій публікації ми не мали на увазі нічого поганого, і не хотіли нести якусь негативну інформацію. Там було написано у жартівливій формі, що не чоловіча справа – гратися з візочком. І це повідомлення було як для жінок, так і для чоловіків, для наших клієнтів. Спочатку ми зробили візочок, і після багатьох прохань – зробили машинку. Але наші опоненти побачили в цьому якісь сексистські наміри і перекрутили цю фразу, що не чоловікам возити візочки. Чомусь це все стало орієнтовано на дорослих чоловіків, які не повинні гуляти з дітьми чи щось у цьому роді. Це, чесно кажучи, нонсенс. У мене є діти. Я гуляю з ними, вожу візочок, багато чого роблю. Ну, у сексизмі – це в останню чергу, у чому можна звинуватити нашу компанію». Конфлікт навколо реклами дитячих меблів, можливо, не найсерйозніший, але він досить симптоматичний і вказує на багато інших проблем, зауважив Радіо Свобода журналіст і письменник, автор, зокрема, книжки «Тато в декреті» Артем Чапай: – Ми тут бачимо просто брак рефлексії. Він просто думає, що це не переноситься, але якщо ти починаєш так дитину виховувати, що це не хлопчача справа, то потім цей хлопчик може теоретично відмовлятися зі своєю дитиною гуляти. Але мені тут здається, що обидві сторони тут занадто різко відреагували, тому що ми у Facebook живемо у такій «фейсбучній бульбашці», і коли туди проникає оцей треш із навколишнього світу, то ми на нього досить різко реагуємо. Хоча, наприклад, у візуальній рекламі поза межами соцмережі є багато більш серйозних речей, ніж те, що вони написали. Тобто я, якщо чесно, про цю компанію вперше дізнався через цей скандал. Там просто гірше інше – що вони зараз у коментарях у себе влаштували: вони одні коментарі труть, а інші коментарі продовжують ображати феміністок, і ми далі бачимо там спотворену картину. Хоча, знову ж таки, ми бачимо за межами Facebook багато трешу серйознішого як, зокрема, об’єктивізація – використання жінок у рекламі у якості об’єктів, часто – абсолютно недоречно, бо йдеться, наприклад, про рекламу бетону. Але ми не можемо міняти одні аспекти, не змінюючи інші. Наприклад, у країні – бідність. І я, коли писав книжку про декрет, то відповідав на питання, чому чоловіки практично не йдуть в декрет: через бідність. Тобто люди часто отримують зарплату в конвертах, через це ніхто не платить у соціальні фонди, і потім, коли люди йдуть у декретну відпустку, то у більшості випадків не отримує за це гроші. Таким чином, у декретну відпустку піде той, хто заробляє менше, а у більшості випадків – це жінка. – У коментарях під постами з обох сторін з’являлись різні позиції щодо того, що саме характерно для хлопчиків і дівчаток. Чи можна говорити про якусь межу між насаджуванням дитині гендерних стереотипів і дійсно розвитком якихось якостей, і так для неї характерних? Що ви особисто про це думаєте? – Ну, взагалі, мені здається, це якесь застаріле уявлення, що для чоловіка характерне це, а для жінки характерне інше. Воно йде з тих часів, коли ми всі більше працювали фізично, і так, дійсно, чоловіки краще полювали на оленів. Але коли ми говоримо про сучасний світ, коли йдеться більше про домовленість, ніж про реальний розподіл, то навіщо насаджувати, що справжній хлопчик не буде гратися з дитячим візочком, чому насаджувати, що дівчинка не грається з машинками? Чому хлопчик не може гратися з посудом, наприклад. Мої діти граються з посудом. Вони бачать, що у них по черзі то мама, то тато готує, чому б їм не гратися з посудом. Чи вони мають думати, що от я прийду з роботи, ляжу на диван, буду пити пиво, а жінка буде готувати, хоча вона теж прийшла з роботи? Навіть такі дрібнички, ну, геть дрібнички, коли мій син приходить із садочка і каже: хлопчики не носять рожеве. Я кажу: чому, у мене є улюблена рожева сорочка, яку мені подарував кум, тобто теж інший чоловік. Але основне – це розподіл праці. Бо це нав’язування до того призводить, що в результаті якусь роботу жінка нібито повинна робити, тільки вона. У результаті доходить до таких навіть ситуацій, коли жінка після народження вже першої дитини починає розуміти, що її чоловік – не такий хороший, як вона уявляла, але вона, наприклад, фінансово залежить від нього і не може піти. І це – серйозніше набагато питання. Я не за те, щоб «іти», але просто треба розуміти, що люди мають залишатися разом не з фінансових причин, а з психологічних. Тобто ось, якщо щось не складається, ми будемо щось міняти, будемо обговорювати, а не так, як оця моя знайома, яка сім років жила з чоловіком, просто чекаючи, поки її дитина піде до школи, а вона зможе працювати, і ці сім років просто живучи з ним вимушено. – Останніми роками у публічний простір, мені здається, виходить більше історій про чоловіків, які не просто возять візочок, а всіляко активно беруть участь у житті своїх дітей, а дехто навіть іде для цього у декретну відпустку. У нас в ефірі кілька тижнів тому була активістка спільноти «Київ дружній до батьків і малюків», і ось вона говорила про те, що основний «кістяк» спільноти – це саме мами, але також є активні тати, і вони, в основному, молодого віку і так далі. Чи можна, на вашу думку, сказати, що ці стереотипи, що мама миє раму, дійсно змінюються з часом? – Змінюються, але, на жаль, не так швидко, як би нам хотілося. Виглядає так, що через покоління ми, скажімо, не доженемо Швецію, де люди намагаються все якось порівну ділити, де, скажімо, декретна відпустка ділиться навпіл справді – півроку бере мама, а півроку – тато. Зміни є, скажімо так, у колах людей з вищою освітою і у великих містах, я би так обмежив. Мені здається, про щось інше говорити поки що рано. Хоча у мене, знову-таки, є друг хороший із робітничого середовища, який працює на заправці, і він на певний час також ішов, щоб сидіти зі своєю дитиною. Але це вже такі особистісні приклади, коли він просто дуже любить свою доньку, і для нього це важливо. Ну, і частково – через мій приклад, можливо, бо це друг моєї дружини. Зараз ми говоримо про психологічні речі і про дрібні речі, як от коментарі в інтернеті, але, знову ж таки, чому чоловіки у нас навряд чи найближчим часом будуть масово ходити в декретні відпустки? Бо щоб піти у декретну відпустку, треба знати, що на цей час збережеться твоя зарплата. В Україні ж нема такого, в Україні платять там тих нещасних 300-400 гривень. – Що може вплинути на таку ситуацію, що може допомогти залучати тат більше до виховання дітей? Ну, крім виходу ринку праці із «тіні». – Вихід з «тіні» – це найперше. По-друге, щоб жінки статистично заробляли приблизно стільки ж, скільки чоловіки, але це, мені здається, ще важче. Бо якщо у більшості цивілізованих країн тіньовий ринок праці складає 10%, у середньому, а у нас більше 50%, але про рівність оплати праці взагалі поки що ніде не йдеться, навіть у Швеціях чи Даніях, тобто це іще складніше, це на довшу перспективу завдання. Тому так, по-перше, це – офіційні зарплати, з яких би платилися офіційні податки. Але ж, ви розумієте, це вже зміна всієї системи, за якою працює наша країна від початку незалежності. – Про вашу книжку «Тато в декреті». Розкажіть про технічні моменти: наскільки легко чоловік може піти в декрет в Україні? Як це відбувається? – У моєму випадку я просто написав заяву про відпустку за власний рахунок. Тобто я працював на ставку, а перейшов на гонорарну поштучну оплату, і в результаті нічого не робив – і відповідно, нічого не отримував. Але це ситуація людини, що живе у Києві, винаймає квартиру. От якщо ми платили 6 тисяч за оренду, то ці 300 гривень, які держава мені заплатить, чесно кажучи, не вартують того часу, який я витрачу. Я краще один раз встану на кілька годин раніше, попрацюю кілька годин і зароблю більше. От я тому й кажу, що ця ситуація обмежується людьми з вищою освітою, при тому – більш-менш «вільними»: ІТ-фахівцями, якоюсь творчою інтелігенцією, хто може з дому працювати, хто гнучкіший. Якщо ми говоримо за шахтарів, якщо ми говоримо за людей, які працюють реально за «мінімалку», про що може йтися? Звичайно, у декрет піде той, хто менше заробляє, майже завжди це буде жінка. І плюс – це посилюється, підкріплюється оцими стереотипами, що не чоловіча справа – возити візочок. – Із коментарів знайомих жінок у декреті можна почути обурення від формулювання «сидіти в декреті», мовляв, там стільки всього треба робити, що «сидіти» точно не встигаєш. У вашій книзі ви теж про це говорите. Якщо підсумовувати, із якими основними викликами зіткнулись саме ви, і наскільки ситуація змінилась із часом, коли ви вийшли з декрету? – Усі жінки, які читали книжку «Тато в декреті», кажуть, що тут – усе те саме, що відчувають і вони, що нічим тут чоловік не відрізняється від жінки. От всупереч якимось стереотипам, що чоловіки – якісь сутнісно інші істоти, аніж жінки. Коли ти опиняєшся у подібній ситуації, ти найімовірніше будеш поводитися подібно. Я багато про це пишу: мене дратувало, не буду приховувати, коли от після народження дитини моя дружина стала дратівлива дуже, істеричніша, але ми помінялись – і я таким самим став. Тому що ти сидиш увесь день вдома, тобі, по суті, поговорити на «дорослі» теми немає з ким, уся твоє розмова зводиться до «А де у тата вушко? Де у корови очко?» – і так цілий день. А тобі хочеться з кимось поговорити. У результаті приходить з роботи дружина – ти хочеш виговоритись, а вона, навпаки, хоче помовчати. Плюс – недосипання. Так само діє на чоловіків, як і на жінок. Якщо тобі по чотири рази за ніч треба прокидатися, тому що хтось заплакав, когось треба на горщик посадити, то ти теж будеш під ранок невиспаний, істеричний, і так само будеш поводитись. Тому виклики для чоловіка – такі самі, як і для жінки. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2018-01-27","https://www.radiosvoboda.org/a/news/29002073.html","Аваков заявив, що Дєєва працює його радником «на громадських засадах»","Міністр внутрішніх справ Арсен Аваков повідомив, що звільнена з посади заступника міністра внутрішніх справ з питань європейської інтеграції Анастасія Дєєва є його радником «на громадських засадах». «Вона (Дєєва – ред.) зараз працює радником міністра на громадських засадах», – сказав Аваков 27 січня на колегії МВС, запросивши Дєєву на трибуну. Вона виступила з доповіддю про гендерну політику в поліції й закликала посилити забезпечення прав жінок у правоохоронних органах. 27 грудня 2017 року уряд звільнив Дєєву з посади заступника міністра внутрішніх справ після її заяви «за власним бажанням». 26 січня Анастасія Дєєва перейшла на роботу в структуру Організації Об’єднаних Націй з гендерної рівності."
"2018-01-18","https://www.radiosvoboda.org/a/28983444.html","Роль жінок у зміцненні миру в Україні (дослідження)","Джорджтаунський інститут з питань жіноцтва, миру та безпеки (GIWPS, Georgetown Institute for Women, Peace and Security) у новому дослідженні вивчає роль і стратегії жінок у зміцненні миру в Україні. Автори аналізу звертають увагу на те, що жіноча активність під час Євромайдану змінила розуміння їхньої ролі в суспільстві, вони сьогодні є лідерами громадянського суспільства в державі. Статус жінок в Україні У звіті під назвою «Стратегії жінок у зміцненні миру під час конфлікту: уроки з М’янми та України» («Women’s Peacebuilding Strategies Amidst Conflict: Lessons from Myanmar and Ukraine») йдеться про те, що, «незважаючи на патріархальну природу українського суспільства, Україна зробила значний прогрес у питаннях гендерної рівності – наприклад, понад 90 відсотків жінок мають середню освіту, країна посідає 55-е місце серед 159 країн у Глобальному індексі нерівності». Однак усе ще залишається багато нерівності між чоловіками та жінками: наприклад, лише половина жінок, порівняно з двома третинами чоловіків, бере участь на ринку праці. Нове бачення ролі українських жінок Жінки відігравали ключову роль в управлінні багатьма процесами під час Революції гідності, мовиться в згаданій роботі. За деякими даними, близько 45 відсотків учасників Євромайдану були саме жінки – вони допомагали в організації на всіх рівнях: від координації самих протестів до надання їжі, а також медичної та юридичної допомоги. Автори праці цитують східноєвропейську дослідницю Сару Філіпс: «Майдан був продуктивним простором для українських феміністок» і започаткував соціальні зміни. Євромайдан сприяв новому баченню ролі жінки в українському суспільстві – у ролі лідерів. Внаслідок цього більше жінок потрапили до Верховної Ради в 2014 році. Більше того, жіноча активність також переросла в інституційні зміни і в Збройних силах України: в 2016 році українська армія зняла обмеження на службу жінок і дозволила жінкам служити на бойових посадах і отримувати платню й пенсії за службу. У лютому 2016 року Україна ухвалила Національний план дій, який має на меті підвищити рівень залучення жінок у процесах, пов’язаних із конфліктом, а також вирішувати потреби жінок під час конфлікту. Та попри суттєві досягнення, жінки все ще наражаються на численні виклики, зауважують автори дослідження. Вони становлять більшість внутрішньо переміщених осіб в Україні і «особливим чином страждають у зонах конфлікту: в Криму та східних областях зростає кількість повідомлень про сексуальне насильство». Внесок жінок у мир Жінки України працюють у силових структурах, діють в армії, поліції, як волонтери. «Понад 16000 жінок служать в армії, і вони беруть участь у бойових діях на лінії фронту як снайпери, водії танків чи розвідники», а згідно з офіційними даними, жінки також складають 21 відсоток українських поліцейських і 15 відсотків від складу патрульних підрозділів поліції, мовиться в аналізі. «Залучення жінок є частиною ширших зусиль з метою створити довіру до поліцейських сил», – зазначають дослідники. «Жінки – лідери українського громадянського суспільства» Жінки фактично вилучені з процесу сприяння миру. Наприклад, лише дві з них беруть безпосередню участь у Мінському процесі на високому рівні: Ірина Геращенко та Ольга Айвазовська. Та Мінському процесу бракує саме офіційного механізму для залучення громадянського суспільства, і саме це перешкоджає активній участі жінок у миротворчому процесі. «Жінки – лідери українського громадянського суспільства», – зауважує звіт. Дуже часто в партнерстві з міжнародними організаціями та урядом українські жінки сприяють організації діалогу й посередництва на різних рівнях. «Багато жінок у владі, включно з тими, які посідають високі позиції, докладають зусилля для сприяння миру в своїх офіційних законодавчих або військових ролях. Ці жінки, особливо в парламенті, відкривають можливості для більшого залучення неурядових організацій та збільшення можливостей для жінок донести свій голос до тих, хто ухвалює рішення», – мовиться в аналізі. No media source currently available Автори також звертають увагу на те, що в Україні досить активним є сектор громадянського суспільства, включно з великою кількістю жіночих організацій, багато з яких мають на меті залучити більшу кількість жінок до участі в офіційних механізмах безпеки. Більш того, жінки становлять більшість серед тих, хто постачає гуманітарну допомогу й послуги в Україні. Багато жертв сексуального насильства, пов’язаного з конфліктом, перш за все звертаються саме до неурядових організацій по гуманітарну, юридичну та медичну допомогу і саме жінок бачать ініціаторами такої допомоги. Національний план дій Національний план дій є досить дієвим інструментом для співпраці між громадянським суспільством та державою, він є основою і структурою для залучення жінок у процес зміцнення миру, зазначає звіт. Національний план дій відносно новий, і його імплементацію суттєво ускладнює конфлікт, який триває вже не один рік. «Конфлікт забирає фінансові й людські ресурси і відволікає їх на військові операції», – йдеться в дослідженні. Автори зазначають: «Попри повсякденні виклики та військовий конфлікт, жінки шукають шляхи зміцнення миру й створення справедливішого суспільства. Їхні стратегії виявляють важливі уроки того, як підтримувати й сприяти правам жінок». Приєдналася до Української редакції Радіо Свобода у 2017 році. Здобула ступінь магістра з міжнародних відносин та дипломатії в Англо-американському університеті у Празі. Продюсерка соціальних мереж."
"2018-01-18","https://www.radiosvoboda.org/a/28983409.html","Непокараність злочинів в Україні – одне з найбільших занепокоєнь HRW","Безкарність злочинів, пов’язаних з війною, з обох сторін конфлікту на Донбасі стала одним з найбільших занепокоєнь міжнародної правозахисної організації Human Rights Watch (HRW). У новому звіті про стан із правами людини в світі, оприлюдненому 18 січня, окреме занепокоєння правозахисники висловлюють у зв’язку зі скороченням свободи преси в Україні та переслідуванням проукраїнських активістів та представників кримськотатарської громади в окупованому Росією Криму. Конфлікт на сході України У розділі про по Україну правозахисники говорять, що всі сторони конфлікту створювали ризик для життя людей та цивільної інфраструктури, ігноруючи таким чином Мінські угоди від 2015 року. За даними Спеціальної моніторингової місії в Україні Організації з безпеки і співробітництва в Європі (ОБСЄ), станом на середину листопада в 2017 році загинуло або було вбито щонайменше 425 цивільних осіб, що більше, ніж у попередньому році. HRW вважає, що по обидва боки лінії розмежування на Донбасі фіксуються випадки свавільних затримань. Правозахисники вказують на «відсутність верховенства права в районах, контрольованих сепаратистами». Окремо у звіті згадується ув’язнення в Донецьку за проукраїнські погляди вченого Ігоря Козловського, а також тримання під вартою постійного автора Радіо Свобода Станіслава Асєєва, яке станом на 18 січня все ще триває. У HRW згадують також, що наприкінці 2016 року Служба безпеки України звільнила всіх осіб, «незаконно утримуваних у своїй харківській філії». «Однак керівництво СБУ продовжує відмовлятися від своєї відповідальності за таємні затримання та насильницькі зникнення», – пишуть правозахисники. Також у HRW вказують, що «ніхто не був визнаний відповідальним за жорстоке поводження з (громадянкою України – ред.) Дарією Мастікашевою». 15 вересня HRW заявила, що Служба безпеки України протягом двох днів із тортурами утримувала без зв’язку із зовнішнім світом жінку, підозрювану в державній зраді. Як мовиться в заяві правозахисників, 29-річна Дарія Мастікашева, громадянка України, яка живе в Москві, приїздила в серпні на Дніпропетровщину до матері і сина, а коли намагалася сісти на автобус назад до Росії, її затримали представники українських сил безпеки. Як заявляють у HRW, родичі Мастікашевої заявили, що два дні не мали про неї відомостей. Згодом жінці висунули обвинувачення у державній зраді, а суд у Дніпрі вирішив помістити її під арешт. Тоді ж адвокат Дарії Мастікашевої Валентин Рибін повідомив Радіо Свобода, що звернувся до Європейського суду з прав людини щодо незаконного затримання співробітниками СБУ своєї підзахисної і застосування тортур. 17 серпня голова СБУ Василь Грицак заявив, що служба викрила механізм російських спецслужб, через який ФСБ Росії планувала використати колишніх бійців АТО для прикриття терактів на території цієї країни. За його словами, двох підозрюваних організаторів вивезення українських бійців взяли під варту. За повідомленнями, Мастікашева є серед них. Окремо правозахисники відзначають, що українська влада не зуміла притягнути до відповідальності винних у нападах на журналістів. А нові правила і норми продовжували зменшувати свободу вираження та зібрань. У Криму російська влада продовжувала переслідувати проукраїнських активістів та представників кримськотатарської громади, які проводили «мирні протести проти російської окупації півострова». Верховенство права, відповідальність за зловживання в минулому «Правосуддя у справі зловживань, пов’язаних з конфліктом, та злочинів, скоєних під час протестів на Майдані 2014 року, що призвели до втечі представників влади та масових потрясінь в Одесі, залишається нездійсненим», – вважають правозахисники. Як пише HRW, у вересні одеський суд виправдав групу із 19 так званих «антимайданівців», яких звинувачували в організації та участі у масових безладах, що відбулись 2 травня 2014 року в центрі Одеси, в результаті яких 48 людей загинуло і понад 200 були поранені. П’ятьох фігурантів справи звільнили одразу з зали суду. Суд визнав недостатніми докази обвинувачення щодо участі та організації обвинувачених у масових заворушеннях, сказавши, що воно «навіть не намагалося довести їхню провину», наголошується у звіті. У справі розслідування дій колишніх членів підрозділу «Беркут» на Майдані 2014 року повідомляється, що декілька звинувачених втекли, інші багаторазово не з’являлися до суду. П’ятеро колишніх «беркутівців» перебувають під судом у Києві. На свободі перебуває один з активістів Майдану, на якого також було відкрито провадження. Київський суд засудив 7 квітня сімох членів колишнього поліцейського батальйону «Торнадо» на термін від 8 до 10 років за катування та зґвалтування цивільних. Один з засуджених отримав 11 років ув’язнення. Ще четверо отримали умовне покарання. Свобода вираження та ЗМІ Уряд здійснив кілька кроків, які, на думку правозахисників, обмежили свободу вираження та свободу ЗМІ, пояснюючи їх протидією російській військові агресії та антиукраїнській пропаганді. Серед таких дій HRW називає вимогу закону про звітування про доходи з боку антикорупційних активістів, яка прирівнює їх до державних службовців за цими вимогами. Пізніше президент Петро Порошенко змінив ці положення, замінивши їх іншою складною процедурою звітності. Також правозахисники згадують про заборону російських соціальних мереж в Україні, популярного порталу Yandex тощо. Крім того, згадують правозахисники і про виправдання журналіста Руслана Коцаби, якого звинувачували у зраді на підставі його закликів бойкотувати призов до армії. У час написання звіту тривала повторна судова справа. HRW нагадав про те, що «уряд не робив змістовних спроб розслідування діяльності проурядового сайту «Миротворець», який оприлюднив особисті дані сотень журналістів», які працювали на територіях, які контролювали сепаратисти. Деякі урядовці навіть публічно підтримали дії «Миротворця», зауважують правозахисники. Справа вбивства відомого журналіста Павла Шеремета залишається нерозкритою з 2016 року, так само як і напад на офіси телекомпанії «Інтер», яку вважають проросійською. Вони також залишаються нерозслідуваними, мовиться у звіті HRW. Сексуальна орієнтація та гендерна ідентичність Україна здійснила кілька важливих кроків щодо поширення захисту та включення до суспільства представників сексуальних меншин. У лютому Міністерство охорони здоров’я запропонувало медичний формуляр для пацієнтів, які обирають сімейного лікаря. У цьому формулярі трансгендерні люди визнаються і він дозволяє обрати, чи слід вказати їхню стать. У HRW зазначають, що хоча правоохоронці і охороняли безпеку людей, що брали участь у «Маршах рівності» у червні та липні 2017 року, побутова гомофобія та інші форми дискримінації сексуальних меншин залишаються щоденною справою. Паліативна медицина Правозахисники зазначають, що хоча відбулася зміна щодо дозволу використовувати оральні препарати морфіну для знеболювання у пацієнтів, хворих на рак, медичні працівники не отримали достатньої підготовки і часто відмовляють пацієнтам у допомозі. Крим У Криму російська влада переслідує проукраїнських активістів та кримськотатарську громаду за їхню мирну протидію окупації півострова. «Криза з правами людини в Криму, що почалася з часу російської окупації півострова в 2014 році, зберігалася. Російська влада ретельно придушувала громадську критику дій Росії та здійснює кримінальне переслідування людей за критику окупації. Більшість незалежних ЗМІ та правозахисники були змушені втекти. Небагато з тих, хто залишається (на півострові – ред.), відчували посилення тиску з боку влади», – вказують у Human Rights Watch. Правозахисники нагадують про окремі випадки порушень. Серед них – переслідування учасників одиничних пікетів проти репресій, а також лідерів кримських татар Ахтема Чийгоза та Ільмі Умерова, яких згодом передали Україні за посередництва Туреччини; затримання адвокатів Миколи Полозова та Еміля Курбедінова, які захищають інтереси переслідуваних активістів; засудження журналіста Миколи Семени за статті, що критикують російську окупацію. «Кількість учнів у Криму в класах з українською мовою навчання впала з 13 тисяч 599 в 2013 році до 371 в 2016 році, повідомляє неурядова організація «Кримська правозахисна група». Місцеві правоохоронні органи залякують проукраїнських активістів, скасовуючи мирні культурні та політичні акції. Один з небагатьох активістів, які залишалися, Леонід Кузьмін, виїхав з Криму в серпні», – вказано у звіті. В ефірі Радіо Свобода, як Марія Щур, із 1995 року. Кореспондент, ведуча, автор програми «Європа на зв’язку». Випускниця КДУ за фахом іноземна філологія та Центрально-Європейського університету в Празі, економіст. Стажувалася в Reuters і Financial Times у Лондоні, Франкфурті та Брюсселі. Вела тренінги для регіональних журналістів."
"2018-01-09","https://www.radiosvoboda.org/a/ukraine-children/28964850.html","З фінансування інтернатів тільки 30% йде на дітей – Філіпішина ","Більшість дітей в інтернатах опиняються там через бідність батьків, стверджує Представниця Уповноваженого з питань дотримання прав дитини Аксана Філіпішина. Крім того, вони не отримують достатньої підготовки до дорослого життя. Саме тому уряд ухвалив Національну стратегію з реформування інтернатних закладів. За словами представника Міністерства соціальної політики Руслана Ковбаси, у 2018 почнуть розробляти нормативну базу для цієї реформи. Представниця Уповноваженого з питань дотримання прав дитини, недискримінації та гендерної рівності Аксана Філіпішина зауважує, що спроба реформувати систему інтернатів – не перша за історію незалежності України. У 2007 році була затверджена аналогічна державна програма, розрахована на десять років, а в 2012-му – Національна Стратегія з попередження соціального сирітства, спрямована на те, щоб діти залишалися в сім’ях і не потрапляли до інтернатів. «З 2006 року в Україні з’явилися такі нові форми, як прийомні сім’ї, дитячі будинки сімейного типу, розвиток опіки. В результаті сьогодні 92% дітей-сиріт, позбавлених батьківського піклування, які раніше в переважній більшості виховувались в інтернатах, вже виховуються в сім’ях громадян України», – каже Філіпішина в студії «Ранкової Свободи». Однак, додає вона, уряд затвердив третю стратегію з реформування інтернатних закладів через прогалини в попередніх спробах. За даними чиновниці, зі 100 тисяч вихованців інтернатів лише 8% – сироти. «В переважній більшості це батьківські діти та діти з інвалідністю, тим не менш батьківські, яких батьки влаштовують до інституцій, до класичних інтернатів. В переважній більшості через те, що сім’ї є бідними», – констатує вона. Інтернати в їх нинішньому вигляді, за словами Філіпішиної, не готують дитину до самостійного життя в суспільстві. «Дитина не вчиться зростати в соціумі. Наприклад, такі елементарні речі: ходити до магазину, робити дрібні покупки, прибирання, приготування елементарної їжі. В інституції за дитину все це роблять дорослі люди. І коли вона закінчує інтернат, вона потрапляє в наш соціум абсолютно неадаптованою», – стверджує представниця омбудсмена. Окрім того, Філіпішина вказує на невиправдано високу вартість інтернатної системи. Так, минулого 751 така установа обійшлася державному бюджету в сім мільярдів гривень. «70% тих грошей, які виділяються на догляд за дітьми в інтернатах – це на утримання закладу. Це комуналка, заробітна плата вихователів та вчителів, обслуговуючого персоналу, – розповідає вона. – Тобто на дитину безпосередньо по суті нічого не йде. Це мізерні кошти. 30% із цієї суми 7 мільярдів йдуть на навчання, медицину, на одяг і харчування». При цьому просто закрити інтернати недостатньо, підкреслює Філіпішина. Вона нагадує, що внаслідок реформи освіти, яка йде паралельно з деінституалізацією, тож діти з маленьких населених пунктів потрапляють до укрупнених опорних шкіл і стають залежними від якісного транспортного сполучення. «Дитина до школи має потрапляти вчасно та отримати там якісні послуги. Що є сьогодні? Сьогодні катастрофічно не вистачає автобусів. За даними МОН, на 30% діти не забезпечені шкільними автобусами. На один автобус припадає 42 дитини», – нарікає чиновниця. Директор Департаменту захисту прав дітей та всиновлення Мінсоцполітики Руслан Ковбаса розповідає, що у 2017-2018 уряд курує лише перший етап реформи, який полягає в розробці стратегії. «Треба змінити нормативні документи. Наприклад, навіть систему фінансування інтернатних закладів – це те, що в нас зараз відбувається. Досі вигідно віддавати дитину в інтернат. Не тільки вигідно батькам, а вигідно місцевій владі, тому що більшість інтернатів обласного підпорядкування, діти там перебувають за рахунок держави», – каже він. За словами Ковбаси, наразі Міністерство розробляє закон про деінституалізацію, який має створити необхідну базу для змін. Наступним етапом він називає їхнє фактичне втілення з 2019 року. Він висловлює сподівання, що об’єднані територіальні громади також долучаться до реформування. «Ми як Міністерство беремо участь безпосередньо в багатьох нарадах і збираємо об’єднані територіальні громади, проводимо виїзди, вже провели таких п’ять семінарів-нарад, на які запрошували по два-три регіони, всі ОТГ, які є в цих регіонах, і проводимо роботу, вчимо, роз’яснюємо, щоб вже при створенні ОТГ вони починали забезпечувати першочергові права дітей», – каже представник Міністерства. Натомість Аксана Філіпішина вказує на те, що, якщо Міністерство розробить програму реформи до липня 2019-го, як і планує, то не встигне отримати під неї фінансування на 2020 рік. «Навряд чи встигнемо в бюджетний запит 2020 року, бо він формується в липні-серпні, це пік формування бюджетного запиту. Крім того, потрібно вкладати кошти в розвиток послуг і вже планувати, які послуги потрібно громадам закуповувати в тих же неурядових організаціях, тому що за планом заходів реформування – 50% послуг для дітей поза інтернатною системою мають надавати недержавні організації», – зауважує вона. Сумнівається представниця омбудсмена і в тому, що всі об’єднані територіальні громади зможуть фінансувати реформування своїх інтернатних закладів, адже вони різняться як за розмірами, так і за бюджетами. «Ми начебто однією рукою віддаємо все на розсуд громади, а іншою все ж таки намагаємось надати вказівки, накази і всім чітко сказати, як ви маєте жити, за якими правилами. Є ризики, що не всі ОТГ зможуть забезпечити той високий стандарт, який уряд вклав в цю державну програму», – побоюється Аксана Філіпішина. На її думку, варіантом рішення проблеми могли б бути пілотні спроби реформувати інтернатну систему в кількох регіонах і подальша розробка загальної програми на основі їх результатів. Ранковий ефір Радіо Свобода слухайте і дивіться на YouTube-каналі: ​"
"2018-01-05","https://www.radiosvoboda.org/a/28927206.html","Більшість клопотань жінок про помилування – від засуджених за вбивство свого кривдника – Левченко","Київ – У червні Кабінет міністрів запровадив посаду урядового уповноваженого з гендерних питань, було оголошено конкурс, а нещодавно, на початку грудня, стало відомо про переможця. Це – українська правозахисниця, президент організації «Ла Страда Україна» Катерина Левченко. Про особливості української гендерної політики, основні «больові точки» законодавства та те, як відбирали нового уповноваженого, вона розповіла Радіо Свобода: – Конкурс оголосили в листопаді, подали документи декілька осіб. Семеро кандидатів, наскільки я пам’ятаю, було. Була створена комісія у Кабінеті міністрів, куди запросили представників міжнародних організацій, посольств Канади і Швеції. Вони всі ставили запитання, і потім комісія вирішувала, кого рекомендувати, кого не рекомендувати. І таким чином я вийшла переможницею. – Я так розумію, уряд має затвердити самого уповноваженого на посаді, мають також набрати штат. Чи є ймовірність, що вже у 2018-му уповноважений із гендерних питань може запрацювати як інституція? ​– У положенні прописано, що є штат – 5 осіб, і саме положення визначає основні напрямки діяльності. Оскільки уряд зацікавлений у тому, щоб була така посада, і це було рішення уряду, і велику роль у цьому відіграло міжфракційне об’єднання «Рівні можливості», тому я думаю, що – так, все буде позитивно. – Коли Кабмін тільки оголосив про проведення конкурсу, ми проводили ефір на цю тему, і експертка Марфа Скорик сказала, що, в принципі, гендерний уповноважений – це буде 4-та інституція, що займається питаннями гендерної рівності. Окрім того, є Мінсоцполітики із відповідним департаментом, є підкомітет у парламентському комітеті з прав людини, є представниця в офісі омбудсмана. І от, на думку Марфи Скорик, невідомо, як ці структури будуть між собою координуватися. Чи є у Вас бачення цього механізму співпраці? Чи прописано в документах? – Насправді названі підрозділи належать до різних гілок влади. Офіс уповноваженого Верховної Ради з прав людини займається моніторингом дотримання прав людини, зокрема прав жінок і ситуації з гендерною рівністю. Те, чим займається парламентський комітет, депутати – це, перш за все, законотворча діяльність, здійснення парламентського контролю за виконанням законодавства. Міністерство соціальної політики, у свою чергу, є органом, який реалізує державну політику у сфері забезпечення гендерної рівності у межах своєї компетенції. Але у Мінсоцполітики, якщо ми подивимося на положення – а я як науковець аналізувала ці документи – не зазначено про здійснення координації різних структур. На сьогодні нам дуже добре зрозуміло, що потрібно інтегрувати цю політику у діяльність усіх державних органів влади – перш за все, центральних органів виконавчої влади. Тому що будь-яка сфера державної діяльності стосується і жінок, і чоловіків. Я думаю, багато чого стане зрозуміло, коли вже відбудеться призначення, буде сформований офіс, відбудеться зустріч із урядом, тому що цей офіс буде у складі офісу віце-прем’єр-міністра з питань євроінтеграції та євроатлантичного співробітництва. Власне, потрібно розуміти, що це – урядовий уповноважений, тобто уряд має уповноважити когось на здійснення певних дій. – Якщо оцінювати українську гендерну політику за 2017-й, то що, на Вашу думку, було найбільшим провалом, а що – навпаки – здобутком за цей рік? – Мабуть, найбільший провал трапився все ж у 2016-му, ми просто все ще переживаємо його наслідки – коли Верховна Рада не ратифікувала Конвенцію Ради Європи про запобігання насильства стосовно жінок і домашнього насильства та боротьбу з цими явищами, тобто Стамбульську конвенцію. Це трапилось у середині листопада 2016-го року, тобто фактично рік тому. Її ратифікували вже більше ніж 20 країн Ради Європи, і кількість цих країн зростає щомісяця. У вересні, наприклад, її ратифікувала Естонія, у квітні – Грузія, готуються документи на ратифікацію нашою сусідньою країною – Молдовою. Вона ратифікована Італією, Іспанією, Андоррою, Польщею, Сербією, Австрією, Чорногорією – і цей список можна продовжувати далі і далі. Це – конвенція, яка набула чинності у 2014 році і яка має, з одного боку, дуже серйозні стандарти захисту постраждалих від домашнього насильства, а з іншого боку – вимоги до держав забезпечувати цей захист, а також карати кривдників. Крім того, передбачається також моніторинговий механізм – група експертів з питань протидії насильству щодо жінок, яка також розпочала свою роботу і яка перевіряє, наскільки законодавство, внутрішня політика і вся діяльність держави у сфері протидії домашньому насильству і насильству щодо жінок відповідає змісту і суті конвенції. Група експертів складається із 15 осіб, які працюють не як представники держав, а як незалежні експерти. Вони обираються комітетом сторін цієї конвенції за поданням міністерств закордонних справ держав. – На початку грудня у Києві відбувалась щорічна «Правозахисна неконференція», і там була секція про Стамбульську конвенцію. Було 4 спікерки, і от один із слухачів, що прийшов до зали, став у якийсь момент кричати: говоріть про чоловіків, чому ви не говорите про чоловіків. Чи дійсно ситуація виглядає так, що конвенція потрібна тільки жінкам? – Ну, будь-який міжнародний документ у сфері захисту прав людини стосується всіх людей. Ця конвенція називається «щодо запобігання насильства стосовно жінок» саме тому, що насильство стосовно жінок є поширеним явищем не лише в Україні, не лише в Європі, а й у всьому світі. І ООН, і Рада Європи, і такі регіональні організації, як ОБСЄ або Рада американських держав, визнають насильство щодо жінок видом порушення прав людини. Це не є приватною справою, тому що порушення прав людини не є приватною справою. І якщо ми говоримо про домашнє насильство, то, поза сумнівом, від домашнього насильства страждають не лише жінки, а й чоловіки, діти, літні люди. Але жінки страждають непропорційно. Це означає, що понад 90% постраждалих від домашнього насильства – це жінки. І це – дуже серйозно. Я є членом комісії з питань помилування при президенті. Ми розглядаємо клопотання, які чоловіки і жінки, засуджені за скоєння тяжких злочинів, направляють президентові щодо помилування як здійснення його конституційної функції. Так от, із самого початку, а я працюю там вже із початку 2015 року, я побачила, що абсолютна більшість клопотань жінок, які просять про помилування – це клопотання жінок, які вбили свого або чоловіка, або співмешканця, або колишнього чоловіка як наслідок довготривалого домашнього насильства. Тобто жінка, яка була протягом багатьох років жертвою, яка була постраждалою, в останній момент, коли вона захищалась або перебувала у стані афекту, зупиняла акт насильства. Вона стає злочинницею, ламається її доля, і, на жаль, це все є наслідком того, що ані правоохоронні органи не мали можливості зупинити насильство з самого початку, ані соціальні служби, ні суспільство, яке, на жаль, дуже толерантно ставиться до насильства. Але ми говоримо як люди цивілізовані, що насильство не є прийнятним способом для вирішення проблем, конфліктів і досягнення цілей. – Дуже багато вже сказано про закон щодо протидії домашньому насильству, який Верховна Рада ухвалила, але з правками. Проти такої редакції виступила частина експертного та активістського середовища. Якою є Ваша позиція щодо цього? – Я однозначно хочу сказати, що я більше була б рада бачити цей закон без тих правок, які були зроблені. Фактично було вилучено всі слова і словосполучення, як і мають корінь «гендер»: гендер як соціальні ролі, гендерна рівність, гендерна дискримінація, гендерно зумовлене насильство. Це певною мірою виглядає дивно, тому що у нашому законодавстві цей термін вже використовується, він є у національному праві. Але, знаєте, можна заборонити терміни, але не можна заборонити суспільні відносини. Тобто якщо ми говоримо, що це усталені соціальні ролі, якими суспільство наділяє жінок і чоловіків, то від того, що ми будемо говорити замість слова «гендер» словосполучення «соціальні ролі», ці соціальні ролі не перестануть існувати. З моєї точки зору, наявність цього закону – це краще, ніж його відсутність. Тому що багато речей, які прописуються тут, стосуються певних зобов'язань державних структур, визначення суб'єктів, які мають проводити цю роботу, розширення цього кола суб'єктів. Окрім того, закон пропонує розширене коло осіб, які підпадають під визначення «домашнє насильство». Раніше це були члени сім'ї, а тепер ми відійшли від терміну «насильство у сім'ї» і перейшли до терміну «домашнє насильство» саме тому, що, наприклад, колишнє подружжя не є сім'єю, але вони часто проживають разом і насильство коїться саме між ними, це можуть бути далекі родичі, які живуть разом. Заборонні приписи, які обмежують можливість кривдника вчиняти певні дії – те, чого дуже не вистачало правоохоронцям, аби захистити постраждалу особу. Зобов'язання, які покладаються на місцеву і центральну владу, щодо створення різноманітних сервісів для постраждалих від насильства. Це сьогодні – просто крик душі і постраждалих, і консультантів, коли потрібен притулок, а його немає. Я ще хотіла сказати про інший законопроект– №4952, яким вносяться зміни до Кримінального та Кримінального процесуального кодексів щодо криміналізації домашнього насильства. – Цього року запрацював пілотний проект щодо підрозділу «Поліна» – поліції проти домашнього насильства. Я так знаю, що «Ла Страда Україна» була залучена до роботи над цим проектом. Відносно нещодавно у публічному просторі з’явилась історія однієї жінки, яка зверталась – і їй не допомогли. Тоді в поліції нарікали на певні обмеження: наприклад, якщо вночі звертатись, то нема можливості направити на секретну квартиру і так далі. Як Ви оцінюєте результативність цього проекту і чи допоможуть ухвалені закони? – Почну з другого. Законодавство має допомогти. Але ми також дуже добре знаємо, що будь-яка, навіть найкраща правова норма, не допоможе, якщо не будуть працювати люди, якщо не будуть розроблені певні підзаконні акти, якщо не буде навчений персонал поліції та соціальних служб, якщо вони не будуть взаємодіяти. Окрім того, та ж Стамбульська конвенція, під ратифікацію якої ці закони ухвалювалися, встановлює чіткі стандарти – одне місце у притулку на 10 тисяч дорослого населення. Якщо у Києві 4 мільйони осіб, наприклад, то ми маємо мати притулків на 400 місць. У нас притулки є, але 400 місць там немає – тобто навіть із цим є проблеми. У проекті «Поліна» наша організація надає психологічну консультацію, коли на місце виїжджає бригада зі слідчого, працівника департаменту ювенальної превенції, оперативного працівника. Що ж до ситуації, про яку ви говорите, то я про неї знаю. По-перше, у тому законодавчому полі, яке було – без захисних приписів, без посилення відповідальності за насильство, сама поліція, навіть якщо хоче зробити щось добре, не мала повноважень. Водночас закон про криміналізацію насильства набуде чинності лише через рік після підписання президентом. Тобто будемо очікувати наприкінці 2018-го. Цей термін дали для того, щоб усі працівники кримінальної юстиції були ознайомлені з тим, як працювати з цим законом, доводити, документувати. На жаль, поки що воно не криміналізоване, але це все одно – дуже важливий крок, який держава зробила. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2017-12-24","https://www.radiosvoboda.org/a/28934015.html","У час кризи жінці ще складніше повідомляти про насильство – Дмитрієва","Те, що за домашнє насильство можна буде потрапити в тюрму в Україні, є кроком у правильному напрямку, вважає дослідниця гендерних питань Марія Дмитрієва. Однак, для перемоги над цим видом злочину, на її думку, потрібно приділяти йому більшу увагу, виділяти більші кошти на освітню кампанію та на притулки для жінок і дітей, що потерпають від насильства в родині, а це складно зробити в умовах війни, коли суспільство переходить у режим виживання. – Чи відлякає сильніше покарання потенційних насильників? – Якщо не існує надійних методів покарання для тих, хто чинить насильство, не існує в суспільстві уявлення про те, що таке покарання є невідворотним, то ті гарні слова в законі залишаються лише словами на папері. З нинішнім нашим законом може статися та сама штука, якщо поліція не захоче іти назустріч жертвам, не захоче фіксувати ті злочини. Якщо жінка живе разом із чоловіком на одній площі, і їй нема куди піти. А зізнаємося, у нас в Україні притулки для жертв домашнього насильства – лічені одиниці. Якщо жінку чоловік ґвалтує – її власний чоловік – добитися, щоб його засудили за зґвалтування, я чесно кажучи взагалі не чула в Україні щоб були такі випадки. – Тобто, цей закон буде працювати лише тоді, коли до його реалізації буде додано ще і великі суми грошей на те, щоби організувати такі притулки і на інші речі? – Ви праві. Фінансування на притулки, фінансування на соціальних працівників – це є надзвичайно важливим. Бо зараз в рамках реформи децентралізації місцева влада ріже все, що тільки під руку трапляється. Хоча в сучасних умовах в Україні з війною, ветеранами, із вдовами, з кожною третьою жінкою, яка зазнає домашнього насильства, соціальні працівники – це би були ті люди, які б допомагали і жінкам, і чоловікам в такій ситуації. Бо чоловікам потрібно усвідомити, що проблема не в тому, що жінка не слухає чи не варить борщ, а в тому, що проблема – в них. Проблема з їхньому прагненні контролю, і їм треба з собою щось робити. І коли соціальних працівників скорочують, то немає до кого звернутися по допомогу жінці та іншим людям в ситуації кризи. Їм нема, до кого звернутися. Взагалі, будь яка криза відкидає суспільство на простішу форму організації. Найпростіша форма організації – це родина, це клан. Якщо насильство відбувається всередині сім’ї, то жінка 300 разів подумає, перш, ніж звертатися по допомогу до когось стороннього, бо це може зашкодити і їй, і її дітям, і її родині. – Ми зараз були свідками кількох таких великих кампаній у соцмережах. Одна з них була ініційована прямо в Україні – «Я не боюсь сказати», інша прийшла з-закордону, з Америки «Me too». Наскільки такі кампанії дають можливість жінці вільніше казати про те, що відбувається? Не лише на робочому місці, не лише в суспільстві, а в самій родині? – Такі кампанії дають людям, не знайомим взагалі з феміністською літературою, розуміння, що це відбувається не лише з ними. І тоді трішки попускає від тунельного виру, коли всі ресурси йдуть на виживання. І вони виживають так, як можуть. І коли вони дізнаються, що це трапляється і відбувається не лише з ними, так вони можуть побачити інші можливості, спробувати звернутися по допомогу. І дуже важливо про ці речі говорити. Феміністки про це кажуть не перше десятиліття. Однак з нас сміються: «Що ви брешете, не всі чоловіки такі!» Не треба, щоб всі чоловіки були такі, достатньо так, як зараз, що один на десяток був таким і тоді всі жінки все життя живуть в остраху, що з ними може статися щось – насильство, сексуальне насильство, фізичне насильство – все що завгодно, в якому звинуватять їх самих. – Це є якоюсь культурною особливістю українців? І чому в Україні досі не ратифіковано Стамбульську конвенцію, яка мала би створити умови для того, щоби такі випадки не були непокарані? – Я би не сказала, що це якась принципова культура відмінності України від решти країн. У нас ситуація ще якось більш-менш: у нас немає «вбивств честі», у нас немає практично «корекційних зґвалтувань» – для лесбійок – таких випадків не чути. У Росії не збирають статистику щодо кількості домашнього насильства на душу населення, але за даними громадських організацій, виходить, що в них щонайменше в два рази більший рівень домашнього насильства, ніж в Україні. Стамбульська конвенція прописує якісь зобов’язання, які бере на себе держава, щоб боротися з насильством чоловіків проти жінок. І те, що в Україні й досі не ратифікували – це, звичайно, ганьба і страшний сором. Бо підписали її більше ніж 5 років тому, і вже давно мали би ратифікувати. Долучилася до цього і наша рада церков, яка раптово вирішила, що вона має права вимагати скасування якихось речей у законі, які в тих законах фігурують вже останні 15 років, а вони раптом їх помітили. А найбільше мене в цій ситуації, чесно кажучи, лякає навіть не те, що вони саботують ратифікацію цієї конвенції, як те, що вони співають з російського голосу. Навіть вислови ідентичні тому, що в Росії вперто говорять останні 10 років. Тобто відтоді, як там пішов наступ на права людини, на правозахисну діяльність, на громадські організації – там зокрема йшов наступ на права жінок і на гендерному рівні. І тепер наша рада церков відтворює те, що сказали російські церковні ієрархи слово в слово. Постає питання: «Чому СБУ досі ними не зайнялося? Чому вони досі не розбираються, чому в церквах поширюють брошурки з брехнею про гендер і гендерну рівність, видані на чудовому крейдовому папері, без жодних вказівок, хто це замовив і яке видавництво це зробило? Це питання вже давно до СБУ і я не розумію, чому вони цим не займаються?» В ефірі Радіо Свобода, як Марія Щур, із 1995 року. Кореспондент, ведуча, автор програми «Європа на зв’язку». Випускниця КДУ за фахом іноземна філологія та Центрально-Європейського університету в Празі, економіст. Стажувалася в Reuters і Financial Times у Лондоні, Франкфурті та Брюсселі. Вела тренінги для регіональних журналістів."
"2017-12-21","https://www.radiosvoboda.org/a/28931964.html","Україна і Канада: Фріланд у Києві говорить про зброю та українські інтереси","Канада додала Україну до переліку держав, яким може продавати вогнепальну зброю. А також збільшила майже на 8 мільйонів канадських доларів фінансування різноманітних гуманітарних проектів для офіційного Києва. Це події лише останнього тижня – відносини України та Канади помітно зміцнюються. Цьому сприяє також те, що зовнішньополітичне відомство Канади зараз очолює Христя Фріланд, чия матір – українка за походженням. І саме в Україні Фріланд починала свою кар’єру журналіста, працюючи на авторитетні міжнародні видання. 21 грудня вона вперше прилетіла до Києва як міністр закордонних справ Канади для переговорів про відносини країн. Напередодні дводенного візиту до Києва Христя Фріланд заявила: хоче знайти способи краще допомагати Україні. Та Україна вже зараз вважає Канаду одним із ключових стратегічних партнерів та союзників. І її підтримка проявляється не лише в заявах. Скажімо, очолюване Фріланд відомство вирішило додатково виділити Україні 7,75 мільйонів канадських доларів. Ці гроші мають допомогти тим людям, які постраждали від війни на сході. І з початку збройного конфлікту Оттава виділила на гуманітарні проекти в Україні вже понад 27 мільйонів доларів. За день до вильоту в Київ Христя Фріланд обговорювала з державним секретарем США Рексом Тіллерсоном можливості миротворчої місії для України. Вони «засвідчили рішучу підтримку з боку обох країн територіальній цілісності України перед лицем російського незаконного вторгнення та окупації української території», коментувала Фріланд. Зустріч із Тіллерсоном Днями Канада включила Україну до контрольного переліку країн, яким може продавати чи передавати вогнепальну зброю (AFCCL). Це не означає, що Київ автоматично отримає, скажімо, «Джавеліни». Проте, якщо якийсь канадський експортер захоче, а канадський уряд погодить – ці протитанкові комплекси можуть поїхати на Донбас. Є пожвавлення і в торгівлі. У грудні уряди Канади, Великої Британії та України домовились створити нову експортну інституцію, щоб торгувати одна з одною легше. Зустрічі в Києві Саме про співпрацю Фріланд говорила з президентом Петром Порошенком, прем’єр-міністром Володимиром Гройсманом, главою МЗС України Павлом Клімкіним та кількома членами уряду. «Обговорили небезпечний розвиток ситуації на Донбасі, спровокований порушенням режиму припинення вогню проросійськими бойовиками, включаючи випадки обстрілів цивільних об’єктів. Окрему увагу приділили намірам Росії підірвати імплементацію Мінських домовленостей, зокрема, шляхом виходу з СЦКК», – проінформувала прес-служба Порошенка після завершення зустрічі. А після розмови з українським колегою Фріланд та Клімкін дали спільну прес-конференцію. Павло Клімкін відзначив, що це вперше в історії України дипломатичний діалог такого рівні між міністрами двох держав повністю ведеться українською мовою. Фріланд додала, що це ексклюзив і для канадської дипломатії. Український міністр зауважив, що дуже цінно отримувати з Оттави підтримку на ділі, а не лише дипломатичні заяви. І пригадав, як у листопаді 2014 року зустрічав у Борисполі перший канадський літак із допомогою. За його словами, потрібно ще поглиблювати двосторонні зв’язки. Скажімо, Клімкін і Фріланд обговорювали запровадження прямого рейсу між Україною та Канадою. Згадали і про торгівлю, яка стає активнішою. «Зона вільної торгівлі… Я пам’ятаю, коли велись переговори, всі казали: ми дуже далеко одне від одного знаходимось. Ну добре, буде вона працювати. Чи добре, чи не добре, подивіться: тільки за цей рік наш експорт до Канади зріс на 76%, а імпорт із Канади на 93%. Потенціал тут просто шалений», – сказав Павло Клімкін. Христя Фріланд згадала про виділені майже 8 мільйонів канадських доларів гуманітарної допомоги. «Я дуже хотіла підкреслити, що ми стоїмо з вами. Канада солідарна з Україною. І не тому, що у нас велика діаспора. Це ще і важливо з точки зору міжнародного права», – сказала Фріланд. Детальніше вона зупинилась на нюансах експорту озброєння. Включення України до переліку AFCCL – лише перший крок, каже Фріланд. «Україна з 13 грудня є в тому списку. А що буде далі? У нас в Канаді є дуже складний процес контролю експорту зброї. Ми дуже серйозно до цього ставимось, бо це велика відповідальність нашого уряду. Я підписую всі заяви, які дозоляють експорт зброї. Треба спершу, щоби було прохання на покупку зброї, потім починається процес. Із 13 грудня ще не було прохань, процес ще не почався», – говорить Фріланд. Україна для канадських підприємств є цікавим ринком для експорту озброєння, сказав посол України в Канаді Андрій Шевченко в коментарі Радіо Свобода. «Ми зараз розчищаємо всі адміністративні бар’єри. У канадських компаній є інтерес. На жаль, так сталось, що ми є зараз важливим, цікавим ринком зброї і озброєнь. І це стосується не тільки України. Всі розуміють, якою загрозою є Росія. Тому ми сподіваємось, що у нас будуть реальні проекти з канадськими компаніями», – сказав Шевченко. Підтримка у «Великій сімці» Дуже важливо, що Канада для України – сильний союзник на міжнародній арені, і ця держава вже з 1 січня головуватиме у «Великій сімці» (G7). І прем’єр-міністр Канади Джастін Трюдо вже озвучив пріоритети: інвестиції у підвищення добробуту для всіх; підготовка до робіт майбутнього; просування гендерної рівності та збільшення ролі жінок; співпраця щодо змін клімату, океанів та чистої енергії; розбудова більш мирного та безпечного світу. Офіційна Оттава використовуватиме головування у «Великій сімці», щоби просувати і захищати інтереси України, прогнозує український дипломат Вадим Тюхан, директор Координаційного бюро європейської та євроатлантичної інтеграції Секретаріату Кабінету міністрів України. Проте Києву дуже важливо продемонструвати, що держава заслуговує на підтримку. Щоби лобісти українських інтересів мали своєрідні «козирі», якими переконуватимуть закордонних гравців, каже Трюхан. «У першу чергу, цими козирами має бути боротьба з корупцією. У другу чергу, це мають бути реформи, які стосуються державної служби, податкової політики, земельної реформи. Завдання України в тому, щоби не дати жодних підстав для наших ворогів піддати сумніву спроможність України як держави боротись із викликами, які перед нею постали», – сказав дипломат у коментарі Радіо Свобода. Раніше головним адвокатом України, щоправда, в Євросоюзі, називали Польщу. Проте останнім часом відносини Києва та Варшави стали більш напруженими. І від Польщі навіть лунали заяви, мовляв, із Бандерою українці до Євросоюзу не потраплять. На проблемних історичних моментах між Києвом та Варшавою охоче грає Росія. Проте із Канадою подібний сценарій навряд чи можливий, каже Трюхан. У її відносинах із Україною немає темних плям, які можуть розсварити держави. Оттава першою почала надсилати амуніцію у зв’язку з подіями на Донбасі, пригадує Трюхан. Тож важливо, щоби віра в Україну збереглась і надалі."
"2017-12-20","https://www.radiosvoboda.org/a/28929463.html","Кількість дітей-жертв насильства може сягати мільйонів – Філіпішина","Більшість дітей-жертв насильства страждають саме від домашнього насильства, стверджує народна депутатка Ірина Суслова. Хоча нещодавно парламент ухвалив закон, який «криміналізує» домашнє насильство, він набуде чинності лише через рік після підписання президентом, зазначає вона. Тим часом в парламенті чекає розгляду законопроект щодо «дітей-комбатантів», який знімає з неповнолітніх відповідальність за участь у збройних формуваннях, додає народний депутат Юрій Павленко. No media source currently available Представниця омбудсмена з питань рівності і недискримінації Аксана Філіпішина говорить про те, що діти, які зазнають насильства, не довіряють дорослим, і тому, як правило, не повідомляють про нього. За її словами, в Україні відсутні точні дані щодо масштабів насильства проти дітей. «Щороку, за даними Міністерства соціальної політики, в Україні зазнають насильства приблизно 800 дітей. Ми абсолютно чітко розуміємо, що масштаби цього насильства набагато більші. Самі діти говорять, що кожна третя, кожна четверта дитина зазнає насильства. Це значить, що обсяг іде на мільйони. 90% дітей, в тому числі і в Україні, заявляють, що насильство щодо них чинять близькі люди», – наводить цифри Філіпішина. Народна депутатка від фракції «Блок Петра Порошенка» та голова підкомітету з питань гендерної рівності і недискримінації парламентського комітету з питань прав людини Ірина Суслова зазначає, що більшість дітей страждають саме від домашнього насильства. «Саме тому парламент наполягав на необхідності ратифікації Стамбульської конвенції та відповідних законопроектів, які б імплементували норми Стамбульської конвенції, бо це дозволяє створити реєстри кривдників, реєстри жертв, налагодити нормальну психологічну, соціальну та юридичну допомогу щодо тих, хто постраждав», – сказала вона в ефірі «Ранкової Свободи». Суслова згадує, що нещодавно парламент ухвалив законопроект про протидію домашньому насильству. «Він (законопроект – ред.) якраз і передбачає запровадження і корекційних програм для кривдників, і виявлення жертв насильства, і створення єдиної «гарячої лінії», і створення мережі «шелтерів» – таких собі будинків допомоги постраждалим від домашнього насильства. Але найбільша проблема в тому, що він набуває чинності через рік після того, як президент його підпише», – нарікає депутатка. Президент Порошенко ще не підписав документ. Народний депутат від «Опозиційного блоку» Юрій Павленко зазначає: протидія домашньому насильству ускладнюється тим, що в українському суспільстві не прийнято відкрито про нього говорити. Крім того, він вказує на брак органів державної влади, які займалися б цими правопорушеннями, а також відсутність відповідної інфраструктури. «Нинішній парламент зробив величезний крок уперед, ухваливши базовий закон, який сьогодні фактично законодавчо врегульовує дії по роботі і з кривдником, і із захисту жертви. Разом із тим за останні три роки деформовані органи державної влади, які мали б опікуватися питаннями насильства в сім’ї, скорочені дуже серйозно служби у справах дітей», – нарікає Павленко. Він додає, що наявні корекційні програми для кривдників не адаптовані під сучасні українські реалії, в тому числі і пов’язані з війною на сході. «Два роки тому Верховна Рада України ухвалила закон, яким визначила нову категорію дітей – це діти, які постраждали від військових дій та збройних конфліктів. На жаль, за ці два роки Міністерство соціальної політики, Кабінет міністрів так і не затвердили дієве положення з надання цього статусу. Те, яке затверджене – воно фактично не працює. За рік дії положення про надання статусу дитини, яка постраждала від військових дій, цей статус отримали аж дві дитини», – згадує парламентар. Крім того, за словами Павленка, на розгляд в парламенті чекає закон, який визначає статус дітей, яких залучили до військових дій – так званих дітей-комбатантів. «Моїм законопроектом передбачається зняття кримінальної відповідальності з дитини, натомість встановлення кримінальної відповідальності дорослих, які залучають дітей до збройних формувань. Але Верховна Рада так само три роки боїться почати розгляд цього законопроекту», – переконаний опозиціонер. Ірина Суслова стверджує, що без залучення Міністерства соціальної політики розробка стратегії з протидії домашньому насильству неможлива – в народних депутатів немає доступу до необхідної інформації. «Будь-який народний депутат навіть профільного комітету не може володіти повністю всією інформацією щодо того, що саме відбувається. До нас не надходить така кількість звернень, ми не контактуємо з такою кількістю сімей, на відміну від представництв Міністерства соціальної політики», – пояснює вона. Крім того, депутатка вказує на те, що українське законодавство в цій сфері не адаптують до європейських стандартів так активно, як в галузі економіки. «Якщо б ми рухались в питаннях не лише економічних, а ще й соціальної політики в бік приведення законодавства у відповідність (із європейським – ред.), то ми вже мали б позитивні зрушення», – переконана вона. Натомість Юрій Павленко вказує на позитивну тенденцію в законотворчій діяльності, спрямованій на протидію домашньому насильству. «Два закони, які нещодавно ухвалила Верховна Рада України, щодо криміналізації насильства та завдань для соціальних служб є надзвичайно сучасними, вони повністю відповідають найкращим традиціям сьогоднішнього європейського законодавства цивілізованих країн», – стверджує парламентар. Тепер, на його переконання, влада мусить розробити підзаконні акти та укомплектувати відповідні органи, аби забезпечити ефективну реалізацію цих законів. Ранковий ефір Радіо Свобода слухайте і дивіться на YouTube-каналі"
"2017-12-15","https://www.radiosvoboda.org/a/28920221.html","«Безвіз» Україні та летальна зброя від Канади як винагорода за подолання корупції – рекомендації комітету Палати громад","Перелік рекомендацій стосовно політики Канади щодо України, який у грудні було оприлюднено постійним комітетом Палати громад парламенту Канади з питань національної оборони, включає надання летальних озброєнь, даних супутникового спостереження, обмін розвідданими з українськими військовими, взаємодію оборонних галузей двох країн, відправку до України експертів з кібербезпеки та надання безвізового режиму для українців. Напередодні, у середу, уряд Канади схвалив внесення України до переліку країн, до яких дозволено експорт зброї (Automatic Firearms Country Control List). Ця рекомендація містилась у доповіді постійного комітету Палати громад парламенту Канади з питань національної оборони. Загалом комітет надав 17 рекомендацій щодо політики стосовно України для уряду Канади. Вони викладені у доповіді «Підтримка України у ході кризи та збройного конфлікту з боку Канади», яка оприлюднена на сайті Палати громад парламенту Канади. • Продовжувати надати потужну військову підготовку ЗС України та провести аналіз варіантів розширення такої підготовки та підтримки, які надаються збройними силами Канади в рамках операції UNIFIER; • Посилити внесок уряду Канади до підготовки, яка надається Україні за напрямками військових, поліційних, у сфері правосуддя, та антикорупційних тренінгів з тим, щоб така підтримка з боку Канади продовжилась і після вичерпання чинного фінансування; • Сприяти кращим міжпарламентським відносинам, включно з можливим сприянням у розвиткові антикорупційних механізмів, інституцій та навчання, про які просять українські урядовці. Комітет також рекомендує урядові Канади проаналізувати можливості сприяти Україні у створенні механізмів, подібних до канадського інституту Головного аудитора та комітетів з питань національної оборони та з питань виконання державного бюджет у Палаті громад парламенту; • Збільшити внесок Канади до Спеціальної спостережної місії ОБСЄ в Україні та розглянути можливості введення до складу місії більшої кількості жінок; • Виступати за миротворчу місію ООН в Україні, яка б поважала територіальну цілісність країни; • Розширити підтримку розвитку гендерної рівності в Україні за допомогою Програми розвитку уряду Канади, програм ООН, жіночих, миротворчих та безпекових ініціатив; • Надати летальні озброєння Україні, щоб захистити її суверенітет від агресії Росії, за умови, що Україна продемонструє, що активно прагне знищити корупцію на усіх рівнях влади; • Внести Україну до переліку країн, до яких дозволено експорт вогнепальної зброї (Automatic Firearms Country Control List). • Відновити практику надання Україні знімків, отриманих канадською системою RADARSAT-2, розпочати обмін розвідувальними даними; • Заохочувати співпрацю між оборонними підприємствами Канади та України; • Зобов’язатись підтримувати Україну у протидії гібридним атакам, особливо щодо кібератак на урядові системи та критично важливу інфраструктуру, а також у протидії пропаганді та дезінформації; • Виділити експертів Збройних сил Канади у сфері кібербезпеки на українські операції захисту кіберпростору, щоб сприяти у спостереженні за та захисті від гібридних та кібератак, націлених на критично важливу інфраструктуру; та для участі у міжвідомчих навчаннях, які покликані підготувати та розвинути здатність союзників України протидіяти новим кіберзагрозам; • Оголосити план надання безвізового режиму подорожей до Канади для українців; • Відновити Угоду про мобільність молоді з Україною, що дозволить українцям, які відповідають встановленими вимогам, подорожувати до Канади та працювати там терміном до року – з метою покращити економічну та культурну співпрацю між Україною та Канадою; • Розглянути подальшу підтримку урядом Канади інтересів України на рівні «Групи семи»; • Сприяти розвиткові відносин та відкритого діалогу між урядом та громадянським суспільством в Україні та сприяти розвиткові громадських організацій, особливо у сфері протидії корупції; • Розширити санкції уряду Канади, включно із застосуванням «закону Магнітського», проти відповідальних за підтримку збройного конфлікту в Україні, а також працювати з союзниками Канади, включно з НАТО, над збереженням та розширенням режиму санкцій проти агентів Росії. (Передрук із «Голосу Америки»)"
"2017-12-09","https://www.radiosvoboda.org/a/28906752.html","Рада ухвалила за основу законопроект про рівність жінок і чоловіків у війську: що він змінює?","Київ – Майже 56 тисяч жінок працюють і проходять службу в українських Збройних силах, з них понад 22 тисячі є військовослужбовцями. Такі дані станом на листопад цього року називає міністр оборони Степан Полторак. Водночас, як заявляла віце-спікер парламенту Ірини Геращенко, серед цих людей офіцерами є близько 3 тисяч, при чому найвище офіцерське звання серед жінок-військових – це полковник. Станом на вересень, за її даними, їх було 42. Між тим, громадські активісти та народні депутати висловлюють сподівання, що згодом ця ситуація зміниться. Днями Верховна Рада ухвалила у першому читанні законопроект №6109 щодо забезпечення рівних прав і можливостей жінок і чоловіків у війську. No media source currently available Про те, що саме змінює ця ініціатива у випадку ухвалення законопроекту в цілому Радіо Свобода розповіла Оксана Іванців, виконавча продюсерка документального фільму «Невидимий батальйон», яка, серед іншого, займалась адвокаційною кампанією щодо згаданого законопроекту: – Про остаточну перемогу говорити рано. По-перше, це не єдина проблема у секторі безпеки і оборони, яка стосується жінок, але вона змінює певні засадничі речі, які відкривають жінкам шлях до військової кар’єри, і зокрема роблять можливим, щоб згодом – не знаю, скільки років для цього повинно пройти, ми побачили не лише жінок-офіцерів, а й жінок-генералів. – Законопроект зареєстрували у Верховній Раді ще у лютому цього року, тобто від того моменту до першого читання минув майже рік. Із чим це, на Вашу думку, пов’язано? – Наша організація і команда долучилась як до розробки цього законопроекту, так і згодом – до його адвокаційної частини, яка полягала, з одного боку, в донесенні до суспільства певних таких засадничих ідей, чому жінки повинні бути представлені у секторі безпеки і оборони, і чому у цих питаннях повинні працювати принципи професіоналізму, а не якийсь певний відбір за статтю. І власне, частина цієї адвокаційної кампанії, яка повинна спричинити і законодавчі зміни, в тому числі, є і наш фільм «Невидимий батальйон», який складається із 6-ти історій жінок-військовослужбовець, які пройшли цю війну. Троє з них – ветерани, троє досі воюють. І показати їхню професійність, їхню відданість службі, їхній патріотизм – це теж такий шлях, щоб достукатись до суспільства, до людей, які ухвалюють рішення, щодо того, що потрібно дотримуватись принципів професійності, дотримуватись певних наших міжнародних зобов’язань і орієнтуватися на найкращі зразки армій світу, а не на якісь там старі радянські принципи та упередження, що жінка не може служити на рівні з чоловіком, хоча вже давно доведено протилежне. – Як депутати реагували на адвокаційну кампанію, враховуючи, що багато ініціатив із гендерної проблематики, як ми бачимо, частина народних обранців сприймає в штики? – Ну, у нас дійсно бояться слова «гендер». Тому, мабуть, ми будували свої аргументи на тому, що це – не питання статі, не питання гендеру, а питання професійності і вмотивованості. Ми працюємо над цієї темою вже близько двох років. Ми почали із соціологічного дослідження, яке було зроблено наприкінці 2015-го року і фактично вперше поставило перед суспільством питання, що наші жінки, які воюють на рівні з чоловіками, захищаючи нашу територіальну цілісність, позбавлені якихось елементарних речей. На той момент наше законодавство навіть не дозволяло жінку поставити на бойову посаду. Там було безліч таких безглуздих обмежень – аж до військових перекладачів, наприклад. Дослідження показало, що жінки часто перебувають на напівлегальних позиціях, наприклад, вона виконує завдання снайперки, розвідниці, штурмовички, а за документами вона оформлена як кухарка чи швачка, бо інакше не дозволяє закон. І це впливає на її соціальне забезпечення, на її військову кар’єру, тому що важко уявити військову кар’єру для швачки, на її нагороди, тому що теж питання – за що нагороджувати швачку чи кухарку. А якщо раптом вона була поранена чи вбита, то це рахувалося як небойова втрата, і це впливало на виплати її сім’ї, на її реабілітацію. Це величезний героїзм і жертовність – іти і воювати, знаючи, що не маєш жодних гарантій, що ти ще в гіршому становищі, ніж твої побратими, що відрізняються від тебе тільки за статтю. І коли ці питання були поставлені перед суспільством, це шокувало людей. І багатьох народних депутатів, які дивувались: що, правда, у нас таке є? Так, правда. І в результаті, це все створили величезний тиск на Міністерство оборони, яке спочатку не дуже охоче йшло на зміни, але коли це питання піднімали медіа, лобіювали народні депутати, про це говорили міжнародні організації, бо це певні стандарти НАТО і Ради безпеки ООН. Тому що участь жінок у бойових операціях часто знижує рівень насильства щодо цивільного населення, тому що у першу чергу, за світовою статистикою, жертвами стають жінки і діти. – Розкажіть, будь ласка, що конкретно зміниться, якщо законопроект ухвалять в цілому. – Тут є деякі принципові зміни, які, на нашу думку, допоможуть нашим жінкам дорости до генеральських позицій. У чому, перш за все, проблема? Жінки, за чинним законодавством, не можуть укладати контракт після 40 років, тоді як для чоловіків, залежно від звання, це рангується від 45 до 60 років. Ми розуміємо, що людині, аби дорости до керівника певного рівня, потрібен час. І жінки просто не встигають через такі умови. Це також стосується зарахування в запас. Тому що чоловіки зараховуються в запас залежно від їхнього військового звання, тобто це або перша, або друга категорія. Жінки автоматично зараховуються у другу категорію. – На що це впливає? Коли ми говоримо про військові звання, то, якщо я правильно розумію, це напряму пов’язано із окладом, який офіцеру призначається. – Так, це впливає на зарплатню. Це – важливе питання, але ключове питання – це впливає на ухвалення рішень. Тому що, виходить, що жінки у нашій армії усунуті через законодавство від посад, які реально можуть ініціювати якісь зміни, які розпоряджаються якимись ресурсами. У нас загалом біля 10% жінок проходять військову службу, і це непоганий показник на світовому рівні. Але проблема в тому, що ці жінки або займають найнижчі посади, або роблять якусь допоміжну роботу. І, якщо йдеться про якісь офіцерські звання, то зазвичай жінки у військових частинах відповідають за психологічну роботу з особовим складом. Це – важлива місія, але треба просто розуміти, що це – не та людина, яка приймає ключові рішення, це просто людина, яка відповідає за морально-психологічний стан військових. – Що ще зміниться? – Ми маємо розуміти, що проходження військової служби, окрім рівних прав, як на мене, щоб це правда було ефективно, це передбачає і рівність обов’язків. Законодавство на даний момент встановлює обмеження щодо призначення жінки у добовий наряд. І ці нібито додаткові соціальні гарантії, з одного боку, ставлять жінку в нерівне становище із іншими військовослужбовцями, і, по-друге, для командира це часто стає проблемою, тому що він розуміє: якщо у нього у військовій частині є жінка, йому треба їй забезпечувати якісь певні додаткові преференції, яких він не робить для чоловіків. Наприклад, жінки також звільняються від військових зборів, тоді як чоловіки це роблять тільки у виняткових випадках. Тобто логіка теперішнього законодавства така, що жінка низько цінується як військовий професіонал. З одного боку, система соціальних гарантій покликана захистити права жінки як мами, однак чомусь нівелюється, як на мою думку, роль чоловіка як батька, оскільки той несе таку ж відповідальність перед дітьми. Гарантії потрібно залишати для жінок, хто має дітей грудного віку, чи вагітних. Цей законопроект ці гарантії знімає і дозволяє жінкам укладати контракт на рівні з чоловіками. – Ваша колега по фільму (якщо можна так висловитись) Марія Берлінська нещодавно писала про те, що їй довелося доводити свою участь у бойових діях через суд. ​Чи допоможе якось законопроект, який ми обговорюємо, у таких питаннях? Чи потрібні ще якось окремо врегульовувати? – Ця проблема насправді комплексна. Більшість жінок ішли воювати саме в добровольчі батальйони, оскільки через упередженість, через законодавчі обмеження, їх не брали і не укладали контракти з ними в ЗСУ. Проблема Марії, з якою вона зіткнулася в суді, пов’язана, перш за все, з тим, що вона теж служила у добровольчому батальйоні. І суд, власне, не визнав юридичного факту того, що вона там служила, не дивлячись на свідчення і відеодокази. Міністерство оборони зараз визнало свою помилку – і це дуже гарний прецедент для інших добровольців, в тому числі, жінок. Для Марії було не так важливо для себе отримати статус учасника бойових дій і пільги, вона хотіла просто юридично підтвердити факт, що вона брала участь у бойових діях. Але так сталося, що Міноборони подало абсолютно абсурдну апеляцію, і коли піднявся скандал, то міністерство запросило її на зустріч. Зараз ведуться переговори про вироблення якоїсь певної стратегії щодо інших добровольців. Звичайно, будуть якісь критерії, будуть перевіряти їхню участь у бойових діях. Але потрібно, щоб це питання зрушило з мертвої точки. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2017-11-24","https://www.radiosvoboda.org/a/28875447.html","Брюссельський саміт повторив про «європейські прагнення» України, а Порошенко домігся «вишеньки на торті»","Брюссель – Нинішній брюссельський саміт «Східного партнерства» хоч і не відкрив українцям перспективи членства в ЄС, однак підтвердив їхні європейські прагнення та вибір. Представники євроустанов, зокрема, зазначили, що шлях для подальшого зближення залишається безперешкодним, а президент України Петро Порошенко додає: резолюція саміту навіть об’єднала учасників навколо ідеї миротворців на Донбасі, а також відкрила можливість приєднання українців до таких єдиних європейських просторів, як митний, цифровий, енергетичний союзи та до «шенгену». ​ Пункт підсумкової декларації саміту, який не задовольняв Україну, стосувався повторення того, що вже заявляли на минулому саміті в Ризі, а саме, що ЄС тільки визнає європейські прагнення та вибір європейського напрямку розвитку. Проблемним у цьому сенсі для Києва був новий пункт, де зазначалося, що визнання є чинними в контексті минулорічної грудневої заяви. У грудні Нідерланди домоглися ухвалення на рівні ЄС додатку про те, що асоціація сама по собі не передбачає надання Україні членства в Євросоюзі. Саме «у цьому контексті учасники саміту визнають європейські прагнення та європейський вибір партнерів», мовилося в документі. Зрештою, після дипломатичних баталій та емоційного виступу президента України Петра Порошенка, хоча це положення й залишили без змін, однак Києву пообіцяли розробку «дорожньої карти» щодо можливого приєднання до чотирьох союзів: митного, цифрового, енергетичного та шенгенського простору. На цьому наголосив Порошенко, який запевнив: «ключові позиції для України нам вдалося відстояти». No media source currently available «Ідеться про європейське «партнерство-плюс», де передбачається членство України, Молдови й Грузії, їхній доступ до єдиного цифрового ринку з ЄС, до єдиного енергетичного ринку, митного союзу, і ми домовилися, що вивчимо питання доступу до шенгенського союзу, – сказав президент. – Ми також домовилися, що так званий «план Маршалла» для України, концентрація всіх ресурсів ЄС у єдиний документ, побудова «дорожньої карти», також нами буде опрацьований». «Вишенькою на торті» називає Порошенко домовленість щодо «дуже амбітного» проекту макрофінансової допомоги Єврокомісії для України на наступні два роки. Він складатиметься з 1,8 мільярда євро, розділених на три транші, і про нього євроустанова повідомить уже наступного тижня. Загальний спогад про конфлікти Водночас після небажання європейців порушувати питання конфліктів, які існують у 5 із 6 держав-партнерів, та після згаданого виступу Порошенка, який згадав про нових загиблих на Донбасі та гібридну загрозу, європейські лідери та країни-партнери домовилися змінити один із параграфів підсумкової декларації. Йдеться про те, що вони «залишаються глибоко стурбованими продовженням порушень принципів міжнародного права в багатьох частинах регіону». «Учасники саміту закликають до поновлення зусиль, спрямованих на сприяння мирному врегулюванню невирішених конфліктів, … на зміцнення довіри та добросусідських відносин, які мають важливе значення для економічного й соціального розвитку та співробітництва», – мовиться в декларації. Голова Європейської ради Дональд Туск, зі свого боку, запевняє, що декларація саміту й політика ЄС жодним чином не закривають для України шлях до подальшого зближення з ЄС. Водночас він каже, що «вчорашня загибель п’яти українських військовослужбовців є лише останнім підтвердженням трагічних наслідків агресії Росії в Україні». «ЄС засуджує цю агресію і ніколи не визнає незаконної анексії Криму. Не може бути сумніву в тому, що наше спільне майбутнє полягає в готовності ЄС до відкритості своєї політики щодо наших партнерів. І я можу ще раз підтвердити, що ми готові це зробити», – заявив Туск. Єврофінанси – в обмін на реформи Характерно, що в підсумковій заяві саміту «Східного партнерства» зазначено про «посилену роль ЄС у вирішенні конфліктів та його зусилля для відновлення довіри в рамках або на підтримку узгоджених форматів переговорів та процесів», у тому числі «через безпосередню присутність ЄС (у зонах конфлікту) в разі потреби», а це означає, що в декларації є й натяк на можливу присутність миротворців Євросоюзу на Донбасі. Нарешті, важливо зауважити, що в підсумковій заяві нинішнього Брюссельського саміту зазначено, що його учасники вітають підтримку «Східного партнерства» з боку ЄС, яка надається за допомогою повного і спрямованого використання Європейського інструменту сусідства, включаючи програми транскордонного співробітництва та інші наявні фінансові інструменти. Однак, мовиться в заяві, фінансова підтримка «надається за умови здійснення конкретних кроків для впровадження реформ», а принцип «більше – за більше» і надалі працюватиме на користь тих партнерів, які ці реформи реалізують найактивніше. Президент Європейської комісії Жан-Клод Юнкер тим часом зауважив: «На сьогоднішньому саміті ми домовились про досягнення 20 конкретних завдань до 2020 року. Завдяки «Східному партнерству» Європейський союз допоміг створити 10 000 робочих місць, навчити 20 000 осіб та виділити компаніям понад 100 000 кредитів. Ми покращили доступ до безкоштовних юридичних послуг, зробили внесок у розвиток транспортних зв’язків, посприяли гендерній рівності й допомогли тисячам студентів рухатися між Європою та регіоном «Східного партнерства». І, дивлячись у 2020 рік і далі, зараз настав час для ще більшої активності». Юнкер підсумовує: «Ми на правильному шляху, тож тримаймося цього курсу й надалі». Кореспондент Радіо Свобода у Брюсселі з 2008 року. Родом із Буковини"
"2017-11-22","https://www.radiosvoboda.org/a/news/28870117.html","У ЗСУ проходять військову службу і працюють понад 55 тисяч жінок – Полторак","У Збройних силах України проходять військову службу і працюють 55629 жінок, повідомив міністр оборони Степан Полторак. Він сказав про це, виступаючи на першому Українському жіночому конгресі «Жінки, мир і безпека». «З кожним роком все більше жінок вступають на військову службу. Цього року до українського війська за контрактом прийнято 2,4 тисячі жінок. Протягом 2014-2017 років понад шість тисяч жінок безпосередньо брали участь у АТО, 107 жінок-учасниць АТО відзначені державними нагородами, у тому числі , троє посмертно. На цей час у ЗС України проходять військову службу і працюють 55629 жінок, із них 24298 – військовослужбовці», – написав Полторак у Facebook. Він заявив, що оборонне відомство планує далі приділяти значну увагу впровадженню і підтримці рівних прав і можливостей для жінок і чоловіків у сфері безпеки й оборони. Водночас перша заступниця голови Верховної Ради України Ірини Геращенко, виступаючи на конгресі, заявила, що в Україні є лише 43 жінки, які мають військове звання полковника, і жодної жінки-генерала. За її словами, ця ситуація є неприйнятною, адже «в нас зараз не кабінетні жінки-військові, а вони на передовій». Геращенко наголосила, що необхідно подолати гендерні стереотипи в силових структурах, і закликала збільшити кількість «офіцерських посад, які мають бути відкриті для жінок». У червні цього року Кабінет міністрів запровадив посаду урядового уповноваженого з гендерних питань, а виконавчий директор програми «ООН Жінки» Фумзіле Мламбо-Нґкука та посол Швеції Мартін Хаґстрем підписали із представниками української влади угоду на фінансування чотирирічного проекту щодо забезпечення гендерної рівності в Україні, бюджет якого складає п’ять мільйонів євро."
"2017-11-17","https://www.radiosvoboda.org/a/28860172.html","​Чого вимагають сучасні жінки?","Україна – на 69 місці зі 144 країн у світовому рейтингу з дотримання гендерної рівності. Найкраща ситуація в країні у сфері освіти, йдеться у рейтингу Світового економічного форуму за 2016 рік, найгірша – в політиці. Сучасне становище жінок в Україні характеризується нерівністю у всіх сферах життя – і насправді мова йде не про вимоги жінок, а про права людини. Жінка – депутат чи депутатка? Чимало дискусій точиться навколо фемінітивів. Якщо одні жінки категорично вимагають, аби їх називали по професії в жіночому роді: депутатка, експертка, членкиня, професорка, директорка, льотчиця, то інші категорично проти таких звернень. Більшість професій мають назву в чоловічому роді. Суспільство ще визначається зі своїм ставленням до фемінітивів, але жінки, які борються за рівні права, часто наполягають на їхньому використанні. Не всі професії мають фемінітиви. Наприклад, «посол» у жіночому варіанті «пані посол», пояснює доктор філологічних наук Олександр Пономарів. Жінки в професійному середовищі – що не так? В Україні існує перелік із понад 450 професій, які жінкам обіймати заборонено. Причина – важка праця та шкідливі умови. Але жінка повинна мати право самостійно вирішувати, якою сферою діяльності їй займатися, тим більше якщо її професійні якості та фізичні здібності дозволяють їй це робити, пояснює Марія Іонова: «Ми не вимагаємо чогось додатково. В першу чергу – це права людини. Якщо людина має професіоналізм, фізичні дані та навички займатися певною діяльністю, навіть якщо ця робота дуже важка». Поки що скасувати цей перелік не вдалося. Втім, у військовій сфері вдалося добитися певних зрушень, хоча ще залишається чимало позицій, які жінки в армії обіймати не можуть. «Ми працювали з Міністерством оборони. І ми змінили наказ, де жінки можуть обіймати посади сержантського складу і наразі опрацьовуються зміни, де буде йти мова вже про офіцерський склад», – каже Іонова. Зарплати теж не влаштовують? В Україні існує дискримінація щодо жінок в оплаті праці. Відповідно до даних Державної служби статистики за 2016 рік, жінки отримують на 36,5% меншу зарплатню, ніж чоловіки при рівних посадах та навичках. Домашня робота – не лише жіноча справа, це ж нескладно визнати? Покладання турботи про дітей та домашньої роботи лише на жінок – теж є ознакою, яку визначають як дискримінацію щодо прав жінок. Майкл Кіммел, відомий американський соціолог, автор численних робіт присвячених гендерній рівності, наголошує, що як тільки жінки отримують рівні права із чоловіками, вигоду відчує весь світ. Життя чоловіків в тому числі стане кращим, особливо якщо домашня робота буде поділена між чоловіком і жінкою рівномірно. «Коли чоловіки поділяють домашню роботу та виховання, їхні дружини щасливіші. Їхні дружини здоровіші. Їхні дружини рідше відвідують терапевта, рідше потерпають від депресії, рідше потребують тривалих прийомів ліків, частіше відвідують спортивні зали, повідомляють про вищий рівень задоволеності подружнім життям. Коли чоловіки поділяють домашню роботу та виховання, самі чоловіки здоровіші. Вони менше палять, менше п'ють, рідше приймають психоактивні препарати. Коли чоловіки поділяють домашню роботу та виховання, самі чоловіки щасливіші та здоровіші. І хто би цього не хотів?», – наголошує він. Декретні відпустки – жіноча справа? «На жаль, у нас в суспільстві так склалося, що чоловік працює, а жінка народжує, а ми говоримо про те, що жінка може і працювати теж. Це більше питання партнерства. І чоловік також може і працювати, і відводити дитину в школу, і може допомагати щось по господарству, це не буде принизливо», – зазначає народна депутатка Марія Іонова. МФО «Рівні можливості» в попередньому скликанні були законодавчими ініціаторами, щоб відпустка по догляду за дитиною надавалась не тільки жінкам, додає вона. «В Україні, як і в європейських країнах, цінністю стає родина, то для чоловіків вже не соромно бути в декретній відпустці по догляду за дитиною. Таких випадків більшає», – вважає Іонова. Чи є дискримінація жінок у політиці? У Верховній Раді наразі близько 12% серед депутатів – жінки. Це найбільша цифра за період незалежності. В Європі цей показник – в середньому на рівні 23%. «Ми би хотіли, щоб більше жінок було в політиці, говорячи про стереотипи і цифри вважається, що політика – це чоловіча справа. Але хочу зазначити, що у політики не має бути статі, політик має любити людей і робити щось для людей. Наразі 12% жінок в парламенті – це недостатньо, але повірте, що ці 12% дуже активні та професійні. Що стосується виконавчої влади, там гірша ситуація, всього три міністерки – це замало, але якщо взяти заступників міністрів, то там дуже багато жінок», – зауважує Іонова. Домашнє насильство – теж дискримінація жінок? За статистикою Національної поліції, кількість звернень за фактами насильства в сім’ї – близько 130 тисяч у рік, потерпілі – переважно жінки. Починаючи з середини червня, поліція запустила пілотний проект «Поліна» для протидії цьому явищу. У юрисдикції «Поліни» поки що невелика територія – Дарницький район Києва та Малиновський район Одеси і ціле місто Сєвєродонецьк у Луганській області. Під час реалізації проекту його учасники виявили неефективність або відсутність корекційних програм для кривдників, а також все ще доволі низьку довіру українців до державних інституцій загалом. «Жахливі цифри щодо домашнього насильства, і тому більше двох років міжфракційне об’єднання «Рівні можливості» дуже активно в законодавчому процесі спільно з громадським сектором обговорюємо тематику ратифікації Стамбульської конвенції. Тому що Стамбульська конвенція – це міжнародне право», – пояснює Марія Іонова. Депутати відмовляються ратифіковувати конвенцію через визначення терміну «ґендер» в тексті документа. Якщо жінки отримають більше прав, то чоловіки перестануть бути джентльменами? Часто можна почути думку, що жінки, які борються за свої права, не хочуть, аби чоловіки відчиняли їм дверцята автомобіля, платили за вечерю чи пропускали вперед. Але це не так, заявляє Марія Іонова. «Це – міфи. Не можу зрозуміти, чому так сприймають, думаю, що це лукавість, чоловіки. Абсолютно вітаємо, коли чоловік і відкриває двері, і подає пальто, по дружньому пригощає кавою, не бачу жодних застережень. Говориться про людські відносини, про повагу, в першу чергу, і немає значення чи ти чоловік, чи ти жінка», – каже вона. Відповідно до Індексу ґендерної нерівності 2016 року, нижче від України розташувалися Чилі, Тайланд, Бангладеш, Росія, Венесуела, Румунія, Чехія, Гондурас. «У нас дуже багато стереотипів. І кожен раз ми намагаємось пояснити, що це не якісь привілеї. Справа не в тому, що жінка хоче чого більшого. Ми говоримо про ті дискримінаційні норми, які існують і на законодавчому, і на ментальному рівні», – зазначає народна депутатка. Журналіст Українського бюро Радіо Свобода з 2015 року. До команди приєналася як переможниця Регіональної стипендії Радіо Свобода/Радіо Вільна Європа. Після завершення стипендії залишилася працювати в редакції кореспондентом. Автор і ведуча серії радійних програм «Свобода в деталях», яка виходила на частотах Радіо НВ. Ведуча і журналіст програми «Ньюзрум», автор серії програм «Коротка пам'ять», які виходять на Ютуб-каналі Радіо Свобода Україна. В журналістиці працює з 2009 року. Починала свій шлях з роботи на комунальному телебаченні міста Южного Одеської області."
"2017-11-16","https://www.radiosvoboda.org/a/28858370.html","«Головні дискримінатори» у 2017 році: мер Чернігова, ректор університету імені Драгоманова і Рада церков","Мер Чернігова, ректор університету імені Драгоманова і Всеукраїнська рада церков стали переможцями антипремії «Дискримінатор року». У міжнародний день толерантності, який відзначається 16 листопада, правозахисники назвали найбільш злісних порушників принципів рівності протягом 2017 року. Їх не лише назвали «головними дискримінаторами», а й вручили шори – як символ зашореності та обмеженості у поглядах. За словами організаторів, усіх номінантів запросили, однак жоден із них на подію не з’явився. Натомість піар-стратеги вважають: найбільш правильною реакцією було б прийти на вручення «антипремії». «Переможцем» у «номінації» «Язик мій – ворог мій», за найбільш дискримінаційне висловлювання, став мер Чернігова Владислав Артошенко. Він запропонував в Україні ввести демографічну політику, згідно з якою українці, які не народять мінімум трьох дітей – вважатимуться «хворими, або не українцем». В Україні наразі є нагальною проблема скорочення населення, пояснив свою позицію в коментарі Радіо Свобода Владислав Артошенко. Виправити цю ситуацію, за його словами, можна, якщо в кожній українській родині справді буде мінімум три дитини. Втім, ці слова, вважає мер Чернігова, «висмикнули з контексту», бо мова йшла про напрям «виховного процесу». «Ми стоїмо перед загрозою через 60-100 років не мати українців в Україні. Моє висловлювання стосувалося того, що треба знаходити виховні можливості і починаючи з дитячих садочків, шкіл, в усіх конфесіях, віросповіданнях – щоб на рівні підсвідомості людина мала переконання, що вона повинна в сім’ї мати трьох дітей, бо якщо вона не буде цього робити, то в суспільному сприйнятті вона «буде хвора чи якась не така». Це було сказано. Не було прямого твердження, що якщо сім’я не має трьох дітей, то хтось є хворим», – так пояснив Артошенко. «Найбільш ганебний вчинок» Ректор педагогічного інституту імені Драгоманова Віктор Андрющенко переміг у номінації «Реально ганебний вчинок» – за найбільш дискримінаційну акцію. 29 вересня студентів університету замість пар змусили йти на молебень. «Мене змусили сюди прийти замість пар» – з такими написами на спині прийшли студенти до церкви на День вчителя. В університеті тоді пояснили, що участь у молебні була «добровільною». В Україні простежується небезпечна тенденція, коли навчальні заклади перетворюються в осередок «традиціоналізму» і «консерватизму», вважає член координаційної ради Коаліції з протидії дискримінації в Україні Олена Шевченко. «Гендерний клуб, який був створений при університеті Драгоманова, де обговорювали питання насилля, дискримінації по відношенню до жінки та ЛГБТ, не проіснував і кількох місяців, тому що постійно приходили ультраправі, які зривали засідання клубу, рвали плакати та ображали людей. І жодної реакції підтримки з боку університету ніхто не отримав. Вони, навпаки, казали, що учасники клубу розбещують молодь і є загрозою для традиційної сім’ї», – розповідає Шевченко. В університеті імені Драгоманова коментувати ситуацію відмовилися. «Дискримінація «в законі» Всеукраїнська рада церков і релігійних організацій отримала антипремію в номінації «Дискримінація «в законі». Через протидію ратифікації Стамбульської конвенції в Україні. «Я насправді неймовірно щасливий, що випала така честь привітати сьогодні від Amnesty International Всеукраїнську раду церков із цією премією», – оголосив представник організації Сольдадо Ковалісіді. За словами правозахисників, Рада церков близько двох років системно проводить круглі столи і молебні проти ратифікації конвенції. «Стамбульська конвенція – той документ, який попереджує і бореться з насиллям відносно жінок і з домашнім насиллям. Цікавий факт, що в Туреччині переважає іслам – там ця конвенція ратифікована, в Грузії переважає християнство – і там конвенція ратифікована, у католицькій Польщі – теж. В релігійному світі протидії Стамбульській конвенції немає, але він чомусь є в Україні», – зазначив Ковалісіді. Представники Ради церков висловилися проти ратифікації Стамбульської конвенції, оскільки мають низку термінологічних зауважень. Зокрема, до слів «ґендер» і «сексуальна орієнтація». Натомість запропонували два альтернативні законопроекти. Трохи не вистачило для «перемоги» Журі конкурсу також відзначили «креатив» Вінницького музею науки, який організував «бабосховище» і запросив чоловіків «відпочити від бабських примх» та погратися у «чоловічі ігри». А «Пінчук Арт Центр» – за недоступність для людей з інвалідністю і відмову пускати людей, які приходять з дітьми і дитячими візочками. І «традиційно» номінантами антипремії є Нацполіція за нерозслідування злочинів на ґрунті ненависті та «Правий сектор» за мову ворожнечі. Премія досягне своєї мети, коли змусить хоч одного українського посадовця через його дискримінаційні висловлювання піти у відставку, зазначає співкоординаторка Коаліції з протидії дискримінації в Україні Ірина Федорович. Наразі ж обурення суспільства нікого не зупиняє, для реального ефекту кожен кейс потрібно «тягти до суду», констатує правозахисниця. «Тут проблема в тому, що у нас ні політики, ні держслужбовці, особливо високого рівня, досі не розуміють відповідальності за свої слова. Вони вважають, що можуть сказати, що завгодно, образити кого завгодно, але їм за це нічого не буде. І мені здається, що поступово ми рухаємося до того розуміння, що свободу слова не можна використовуватися для дискримінації, чи просування ненависті», – зазначає Федорович. За словами організаторів, усіх номінантів запросили, однак жоден із них на подію не з’явився. «Цього року сталося «диво» – пан Атрошенко єдиний, хто передзвонив нам і сказав, що отримав від нас запрошення, і сказав, що він не приїде», – зауважила Федорович. Найбільш правильна реакція – прийти на захід – піар-стратег Тим, що «переможці» ігнорують премію і відмовчуються – шкодять лише собі, вважає піар-стратег Сергій Дідковський. Оскільки з’явитися на врученні – можливість згладити гострі кути, пояснити власну позицію і обернути критику на свою користь. Якщо ж номінанти «ховаються» від подібних заходів – це аргумент точно не на їхню користь. «Тут можна провести пряму паралель з американським антиоскаром «Золотою малиною». Це реально кумедна історія, на яку більшість акторів і режисерів реагують нормально, бо це привід з'явитися в ЗМІ. Жодних проблем вони не бачать. Якщо ти ігноруєш, якщо ти мовчиш, це означає, що ти з цим згоден. Це дуже проста історія. Не потрібно ховатися від будь-яких подібних акцій. Якщо ти не хочеш погоджуватися з цією нагородою, поясни чому ти не згоден. Якщо ж ти починаєш хоча б віджартовуватися і пояснювати, мовляв, мені цю нагороду вручили, тому що – це вже інша справа», – пояснює Дідковський. Серед українського політикуму немає культури і демократичного ставлення до подібних ситуацій, зауважує експерт. Українські високопосадовці майже не сприймають критику і жарти на свою адресу, вони надто серйозні, що говорить про їхню «закомплексованість». Натомість єдина реакція, яку вони викликають – бажання тролити і жартувати над ними. Антипремію «Дискримінатор року» вручають із 2013 року. Минулого року «головними дискримінаторами країни» стали народний депутат Антон Геращенко, Верховна Рада України і сільрада села Лощинівка на Одещині. Журналіст, продюсер телепрограми «Суботнє інтерв’ю». На Радіо Свобода – з 2015 року. Здобула ступінь магістра за спеціальністю «тележурналістика» у Харківському університеті імені Василя Каразіна."
"2017-11-13","https://www.radiosvoboda.org/a/news/28851589.html","У Нацполіції працюють майже 22% жінок – МВС","У Національній поліції України на сьогодні працюють 21,8% жінок, заявив перший заступник міністра внутрішніх справ Сергій Яровий. «Кількість жінок в органах та підрозділах служби цивільного захисту складає 12,5% загальної чисельності, в апараті ДСНС – 47,2 %. У Держприкордонсужбі 24% особового складу – жінки, з яких 13% – офіцери. У структурі Національної поліції працює 21,8% жінок. Відсоткове співвідношення кількості військовослужбовців-жінок у Нацгвардії до кількості військовослужбовців-чоловіків становить 6,2 %. Проте ми продовжуємо розвивати напрямок забезпечення гендерної рівності та рівного доступу до можливостей в органах системи внутрішніх справ», – заявив Яровий під час зустрічі у Представництві НАТО в Україні щодо імплементації резолюції Ради безпеки ООН 1325 «Жінки. Мир. Безпека». Звертаючись до учасників, голова Представництва НАТО в України Александер Вінніков зазначив, що зустріч такого рівня сприятиме приверненню уваги до проблеми участі жінок у конфліктах. У червні цього року Кабінет міністрів запровадив посаду урядового уповноваженого з гендерних питань, а виконавчий директор програми «ООН Жінки» Фумзіле Мламбо-Нґкука та посол Швеції Мартін Хаґстрем підписали із представниками української влади угоду на фінансування чотирирічного проекту щодо забезпечення гендерної рівності в Україні, бюджет якого складає п’ять мільйонів євро. 13 вересня дослідницька організація «Соціополіс» оприлюднила експертне опитування, проведене влітку на замовлення ліги захисту прав жінок «Гармонія рівних», згідно з яким родина, політика і сфера зайнятості названі тими сферами, де українки та українці найчастіше наражаються на гендерну дискримінацію."
"2017-10-28","https://www.radiosvoboda.org/a/28819710.html","Бізнес з нуля: переселенці з Донбасу вчать киян відкривати власні справи","Як відкрити власну справу? Де взяти гроші? Як краще і без проблем її вести? Цьому в бібліотеці імені Лесі Українки киян навчають переселенці. Втікаючи від окупації, у Києві вони змогли не лише почати все з нуля, а налагодити бурхливе громадське життя і ділитися досвідом з іншими. Ідея проекту «Бізнес-старт» – навчити підприємництву усіх, хто надумав відкрити власну справу. Теорія, практичні завдання, мозкові штурми і консультації. Щомісяця – нова тема. Дванадцять бізнес-тренерів, більшість із них – переселенці з Донбасу. Своїх колег Анна Дерев’янко називає «великою донецькою компанією», з якими можна не лише приємно провести час, а й робити корисні справи. «Ідея створення нашої громадської організації – «Міжнародної агенції змін» – крок у нашому спілкуванні зі старими-новими друзями з Донецька, ми створили її утрьох з дівчатами: я, Оля Лекова і Світлана Олейникова. Один з наших проектів – це проект «Бізнес-старт», – розповідає дівчина. До війни Анна працювала у громадському секторі. Каже: у Донецьку до окупації діяв потужний рух молодіжних організацій. Нині багато її колег у рідному Донецьку «офіційно» названі «ворогами народу», втім, чимало є й тих, хто лишився підтримувати «молоду республіку». Сама ж вона виїжджала з Донецька восени 2014-го: у місті активно точилися обстріли, а надії на краще не було. Каже: Київ дав поштовх для навчання і розвитку. Нині дівчина організовує тренінги. Зауважує: це одна з можливостей поділитися досвідом і знаннями з тими, хто цього потребує. «Переселенці – люди, які сколихнули болото громади, до якої приїхали. Переселенці – це інформаційний ресурс, а також ресурс знання і досвіду. В принципі, у нас багато професіоналів виїхало в інші міста, і ми також можемо ділитися своїм досвідом, своїми знаннями з тими, хто починає або щось робить», – розповідає Анна Дерев’янко. «Це можливість інтегруватися в іншу громаду» Як зареєструвати власну справу, як знайти її унікальність, як правильно рекламувати і головне – де взяти стартовий капітал, тренери дають інструкцію формування бізнесу. Найпоширеніша проблема – люди починають не з того кінця, розповідає донеччанка, бізнес-тренер Ольга Лекова. Вона консультує початківців, бо й сама починала з нуля. Переїхавши до Києва, дівчина ризикнула відкрити власну студію дизайну інтер’єру та ремонту. І досягла успіху. Каже: статус переселенця ніяк на вплинув на її бізнес. «За три роки, що я тут прожила, я не стикнулася з дискримінацією як переселенця взагалі жодного разу. Можливо таке є, я не заперечую. Єдина дискримінація – з гендерної рівності, мовляв, я займаюся нежіночою справою», – каже Лекова. Тож, аби і взагалі стерти цей розподіл й інтегруватися у нову громаду, дівчина вирішила долучилася до волонтерського проекту. Нині Ольга Лекова консультує тих, хто тільки планує взятися за бізнес. «Ми з чоловіком відкрила свою студію дизайну ремонту – свій бізнес. Тому що на когось працювати стало в Києві неможливо, заробіток вже не той, порівняно з тим, що ми заробляли в Донецьку. Тому довелося працювати на себе. Складнощів жодних не було, ніхто палки в колеса не вставляв. От, кажуть, складно щось відкрити. Ні, абсолютно не складно. Я розповідаю на своєму прикладі: які у мене були підводні камені і як їх можна вирішити», – розповідає Ольга Лекова. Бібліотеки і бізнес: взаємодопомога Серед слухачів курсів – переважно кияни. Лариса Кузьмишина двадцять років працювала в банку. Минулого року потрапила під скорочення. І зіткнулася з проблемою – роботодавці не раді жінкам старшого віку. Тому вирішила створити власний бізнес, а на курси прийшла за знаннями. «Отримати інформацію, як почати власний бізнес, тому що я опинилася без роботи. А чому б ні? Я спробую, але як? Є люди, які вже знають і готові поділитися. І саме за цим я і прийшла. Я маю надію, що в мене все вийде. Але поки все дуже поволі. Тобто, перше літо я витратила на те, що я потім планую робити надалі, в мене вийшло. Я вже трохи натхнена, але мені зараз не вистачає знань, як просувати, як рекламувати свій продукт», – розповідає жінка. А ось Олексій Хитрин прийшов на курси з конкретною метою – дізнатися, як правильно вкладати гроші у власний бізнес. «Цей майданчик допомагає слухачам змінити своє мислення і знайти джерело знань і досвіду, яким діляться тренери. Для того, щоб себе реалізувати, знайти своє місце і зробити свій бізнес», – каже Олексій. Приміщенням, технікою і бізнес-літературою волонтерів забезпечує бібліотека імені Лесі Українки. Це природньо, що в час інформаційних технологій такі тренінги проходять саме в бібліотеці, каже директорка Ольга Романюк. Оскільки це – майданчик не лише для навчання, а й вирішення певних проблем. «Чим більше у нас буде молодих активних бізнесменів, тим краще майбутнє. Як бібліотека може посприяти цьому? Звичайно, навчати і навчати безоплатно. Тому що, як правило, ті, хто започатковує платну справу, їй не так просто знайти кошти – і на справу і на те, щоб десь отримати інформацію», – каже Романюк. Проект розрахований на рік. Майстер-класи відвідують усі бажаючі. Журналіст, продюсер телепрограми «Суботнє інтерв’ю». На Радіо Свобода – з 2015 року. Здобула ступінь магістра за спеціальністю «тележурналістика» у Харківському університеті імені Василя Каразіна. Донбас.Реалії – проєкт для Донбасу та про Донбас по обидва боки лінії розмежування. З 2014 року ми створюємо та добуваємо унікальний контент – ексклюзиви з окупованих міст і лінії фронту, відео й фото, мультимедійні репортажі, розслідування, радіо та телепрограми. У соцмережах: – Facebook – Telegram – Instagram – Twitter – Телепроєкт Донбас Реалії на YouTube – Радіо Донбас Реалії на YouTube"
"2017-10-05","https://www.radiosvoboda.org/a/28776237.html","​ЄС повинен діяти у відповідь на кожну репресію в Криму – Ауштрявічус","Страсбург​ – Крим і всі ті проблеми, які там виникли після незаконної анексії українського півострова Росією, не повинні зникати з поля зору міжнародної спільноти. Всі переслідувані дисиденти та представники кримськотатарського народу повинні називатися поіменно. До цього закликають європейські депутати, додаючи, що «кримські санкції треба розширювати». нині ухвалив чергову резолюцію щодо порушень окупаційної влади Криму, ґрунтуючись на останніх вироках лідерам кримських татар і журналістові Миколі Семені – авторові проекту Радіо Свобода Крим.Реалії. ​ Розгляд погіршення стану справ у Криму цього разу був пов’язаний із останніми судовими рішеннями щодо засуджених окупаційною владою лідерів кримських татар Ахтема Чийгоза, Ільмі Умерова та журналіста Миколи Семени. Однак підсумкова резолюція європарламентарів має значно ширший характер – там ідеться про весь комплекс кримських проблемних питань. Логічно, що парламент ЄС порушив питання відповідальності Росії та її представників на кримському півострові за погіршення ситуації з правами людини, зокрема, щодо активістів та лідерів кримських татар. Поміж іншим, у резолюції Європарламенту наголошується на невиконанні існуючих документів у рамках ООН. У документі згадана й нещодавня доповідь комісара ООН із прав людини про ситуацію з цими правами. Також порушувалося і питання невиконання санкцій. Понад 130 європейських компаній, що здебільшого зареєстровані на Кіпрі, все ще торгують з Кримом: такі цифри називає литовський євродепутат і співавтор нинішньої доповіді Пятрас Ауштрявічус. Ці схеми слід негайно припинити, каже він. «Я закликаю Європейську зовнішньополітичну службу: на кожен випадок репресій щодо кримських дисидентів повинна бути реакція з нашого боку – я маю на увазі замороження статків та заборону на в’їзд для тих, хто за це відповідальний», – заявляє литовський політик. Поіменно називати тих, хто «зникає в таборах Путіна» – Гармс Також Європарламент закликає створити незалежну міжнародну моніторингову групу для спостережень за дотриманням прав кримчан. Зі свого боку німецький парламентар Ребекка Гармс заявляє, що слід брати до уваги звіт комісаріату з прав людини при ООН, де перераховані всі відомі випадки переслідувань, засуджень і тортур кримських дисидентів. Треба поіменно називати всіх тих, хто «зникає у таборах Путіна», закликала вона. Що, зрештою, й було зроблено: в резолюції міститься перелік понад 40 осіб – з-поміж кримських татар і українців, – що потрапили під переслідування з боку Росії. Єврокомісар із питань юстиції й гендерної рівності Вера Юрова, зі свого боку, каже, що «на півострові повинен бути повний, вільний та безперешкодний доступ міжнародних організацій із прав людини». «Євросоюз непохитно продовжує відстоювати українську незалежність, територіальну цілісність та суверенітет. Ми не визнаємо незаконної анексії Криму, яка є порушенням міжнародного права», – нагадує комісар ЄС. Євродепутати також закликають Раду ЄС розширити перелік економічних й індивідуальних санкцій проти Росії та осіб, причетних до переслідування кримських татар, правозахисників, журналістів та всіх інших. У резолюції надається перелік 44 осіб, зокрема, всіх українських і кримськотатарських заручників Кремля. Окрім представників кримськотатарської спільноти, там названі і Сенцов, і Балух, і Джеппаров, і журналіст Сущенко та інші політв’язні. Розширити «кримські санкції» Характерно, що Європарламент і цього разу вкотре підтримує та наголошує на «кримських санкціях». Причому не лише підтримує, але й пропонує їх розширити: депутати також закликали Раду ЄС опрацювати наступний пакет санкцій проти суддів та всіх тих, що брали участь у процесах проти представників Меджлісу кримськотатарського народу, правоохоронців та журналістів. Тому європарламентарі закликають ЄС чинити тиск на осіб, відповідальних за фабрикування політичних справ і незаконних вироків на території окупованого Криму. «Реалії репресій та застосування законодавства про екстремізм, тероризм і сепаратизм призвели до серйозного погіршення ситуації з правами людини на Кримському півострові та поширенню порушень свободи слова та об’єднань. (…) А примусове надання російського громадянства стало систематизованим, що порушує основні свободи», – мовиться в резолюції. «Кримське питання» має залишатися в полі зору Це вже не перша офіційна реакція парламенту ЄС на події в незаконно анексованому російською владою Криму. Цього року навесні вже була ухвалена резолюція Європарламенту. Минулого року до кримських проблем представники Європарламенту ЄС зверталися двічі. Таким чином, за останні два роки це вже четверта резолюція щодо Криму. Парламентарі вже ухвалювали резолюції щодо Сенцова та Кольченка – в 2015 році. В 2016 було дві резолюції – загалом щодо кримських татар – після заборони Меджлісу. Нинішня резолюція – це ознака того, що питання Криму тримається постійно в полі зору, «тобто, позиція не змінилася, все, сказане раніше, залишається в силі, і до того ж, є нові епізоди грубих порушень на території Криму, окупованого Росією», тому щодо тих, хто фабрикує справи та переслідує дисидентів, мають бути впроваджені нові санкції, кажуть у Європарламенті. Авторами резолюції, яку підтримала переважна більшість європарламентарів, виступили депутати п’яти політичних груп, які становлять у законодавчому органі ЄС ліберально-демократичну більшість. Це, зокрема, фракції Європейської народної партії, Альянсу лібералів і демократів за Європу, Прогресивного альянсу соціалістів і демократів, Європейських консерваторів та реформістів, а також «Зелених». Кореспондент Радіо Свобода у Брюсселі з 2008 року. Родом із Буковини"
"2017-10-03","https://www.radiosvoboda.org/a/news/28771162.html","Активісти вимагають визнати побиття учасниць «Фестивалю рівності» у Запоріжжі злочином на ґрунті ненависті","У Запоріжжі активісти розпочали збір підписів під зверненням до Генпрокуратури, керівництва МВС та Нацполіції з вимогою визнати напад та побиття учасниць «Фестивалю рівності» в Запоріжжі 30 жовтня злочином на ґрунті ненависті. Про це повідомили організатори фестивалю. Наразі звернення вже підтримало 5 громадських організацій Запоріжжя. «Згідно з тим, що написано в статті 151-й (Кримінального кодексу України – ред.),злочини на ґрунті ненависті – це будь-які дії, спрямовані, проти людини, пов’язані саме з її або віросповіданням, або національністю, або іншими якимось ознаками, але викликані ненавистю через певні ознаки, які несе певна людина. Тобто сексуальна орієнтація, гендерна ідентичність також підпадає під ці злочини. Ми ставимо також на меті виявлення організаторів цих безладів, бо існує безліч інформації про те, що деякі люди бачили автобус на автовокзалі перед цим («Лофт Млин», де проходив «Фестиваль рівності», розташований поряд з центральним автовокзалом Запоріжжя), і взагалі ця акція протестна має такий характер, що, найімовірніше, людей туди звозили організовано», – розповіла співорганізаторка «Фестивалю рівності» Яна Сасіна. Нападу невідомих молодиків у балаклавах зазнали 4 учасники заходу. До двох дівчат, які йшли на фестиваль, підійшли кілька людей із натовпу і стали їх бити. Згодом учасниць фестивалю було шпиталізовано. «Дівчата одразу написали заяву, що було скоєно на них напад. Наразі відбувається досудове розслідування. І вони пройшли медично-судову експертизу, чекаємо на її результати. У однієї дівчини діагностовано струс мозку, в іншої – перелом кісток носа і численні забиття. Їх били ногами. Почуваються вони погано, і поганий їхній психологічний стан», – розповіла координаторка «Фестивалю рівності» в Запоріжжі Світлана Малишева. Також організатори фестивалю заявляють, що невідомі скоїли напад ще на двох учасниць заходу, які йшли до місця проведення події, але дістатися туди вони не змогли, тому про напад на них активістам стало відомо лише згодом. Представник управління внутрішньої політики Запорізької міськради повідомив, що мерія жодних заявок на проведення масових акцій 30 жовтня біля «Лофт Млина», де ввечері того дня мав проходити «Фестиваль рівності», не отримувала. 30 жовтня поліцією за фактом сутички між невідомими та учасниками «Фестивалю рівності» порушене кримінальне провадження за ч. 2 ст. 296 Кримінального кодексу (хуліганство). До відділення поліції доставлено 17 осіб. За даними правоохоронців, близько 60 учасників фестивалю зібралися в одному з приміщень для проведення семінару, туди ж прийшли близько 150 радикально налаштованих молодих людей у масках, які намагалися перешкоджати проведенню заходу. До двох дівчат, які йшли на фестиваль, підійшли кілька людей з натовпу і стали їх бити. В цей час інші представники натовпу скористалися газовими балончиками, петардами і фальшфеєрами. Внаслідок сутички дівчат з тілесними ушкодженнями доставлено до лікарні. Частина з затриманих поліцією є неповнолітніми."
"2017-09-26","https://www.radiosvoboda.org/a/28758607.html","Права жінок: як держава може «полагодити» дискримінацію?","Україна підписала Конвенцію ООН щодо ліквідації всіх форм дискримінації щодо жінок (СEDAW) 38 років тому. Вона передбачає, що стать не повинна впливати на те, які права має людина. Утім, норми цієї Конвенції досі порушуються в Україні. Зокрема, жінки значно менше, аніж чоловіки залучені до політичного життя: виборів, переговорів, формування політики. А на побутовому ж рівні вони частіше стають жертвами домашнього й сексуального насилля. Це увиразнилось на тлі конфлікту на Донбасі, фіксують експерти. Жінки завжди відігравали важливу роль у формуванні України, проте їхній внесок інколи ігнорують, заявив керівник проекту «Рада за Європу» (програма розвитку ООН в Україні) Джонатан Мерфі. І хоч останні кілька років жінок на керівних посадах у приватному секторі та державній сфері побільшало, проте більшість із них досі залишаються в тіні, каже він. «Потрібно почати із законодавства: переглянути вже існуючі закони, чи вони не формують дискримінацію, і напрацьовувати нові, які захищали б права жінок», – говорить він. Із Мерфі згодна й Мері О’Хейген, головний радник і старший директор Національного демократичного інституту в Україні. Ця організація працює на посилення демократії в усьому світі й організовує в Україні заходи для подолання гендерних стереотипів. Українці часто просто не розуміють, які бонуси може отримати суспільство, в якому жінки нарівні з чоловіками залучені до економіки, політики та громадської діяльності, вважає О’Хейген. «Зараз немає тенденцій, якщо такі взагалі були, що виборці менш охоче голосують за жінок-кандидаток, аніж за чоловіків. Навіть навпаки, інколи за жінок охочіше віддають голос. Вони хочуть бути поміченими за свої думки й слова, а не через свій зовнішній вигляд», – говорить Мері О’Хейген. Які закони потрібні, щоб зменшити рівень дискримінації в Україні? Окрім діалогу з суспільством, дуже важливо також створити таку законодавчу базу, що гарантувала б жінкам рівні права з чоловіками, каже голова Офісу Ради Європи в Україні Мортен Енберг. «Під куполом» зараз напрацьовують кілька таких документів, додає голова парламентського підкомітету з питань гендерної рівності і недискримінації Ірина Суслова. Найважливіший із них (№0119) передбачає ратифікацію Стамбульської конвенції Ради Європи про запобігання насильству стосовно жінок і домашньому насильству та боротьбу з цими явищами. Вона прописує комплексну протидію такому направленому насиллю, і відповідальними за її реалізацію визначаються не лише державні відомства, а також недержавні установи та медіа. Та ухвалення цього законопроекку активно гальмується деякими парламентарями, каже Суслова. Рада Церков також виступає проти ратифікації цієї конвенції, обурюючись, що «там є норми, які руйнують українську ідентичність». Йдеться, зокрема, про поняття «гендер» і «сексуальна орієнтація». Важливо також ухвалити законопроект (№6109), який усуває дискримінацію жінок у Збройних силах України, зауважує Ірина Суслова. «Він урівнює можливості при укладанні контракту та при виході в запас, під час проходження військових зборів та уніфікує міру відповідальності за виконання поставлених завдань», – говорить депутат. Може збільшити кількість жінок у політиці законопроект (№1456), що передбачає 40% гендерну квоту для першої п’ятірки в списку політичної партії та 30% у кожній наступній десятці. «При цьому ЦВК зобов’язується не приймати документи до участі у виборах, якщо партія ігнорує ці норми», – додає вона. Поки Верховна Рада дискутує щодо гендерних законопроектів, Міністерство юстиції намагається запроваджувати ініціативи, щоб долати дискримінацію в правовому полі. Скажімо, в Україні розгорнули 500 центрів безоплатної правової допомоги і понад дві тисячі точок дистанційного доступу до них, розповідає заступник міністра юстиції Денис Чернишов. Окрім того, юристів спеціально готують для захисту прав потерпілих від сексуального насильства. Від 2014 року таку кваліфікацію отримали майже чотири тисячі фахівців. Упродовж останніх двох років по допомогу до правоохоронних органів і спеціальних мобільних груп звернулися 165 тисяч жінок – жертв домашнього насильства. Потерпають від домашнього насильства і діти – зафіксовано майже три мільйони таких випадків. Краматорськ тестуватимуть на доступність для жінок із обмеженими можливостями Існує й багато проблем, які не вирішуються на державному рівні.Вони залишаються на розсуд місцевої влади або активістів. Офіс ООН Жінки в Україні на чолі з Анастасією Дівінською вирішив привернути увагу до прав жінок із обмеженими можливостями – вразливої групи населення. На базі Краматорська запускають відповідний проект: мають намір зробити це місто комфортним для таких людей. «Це нестерпно, що жінкам доводиться проходити через процедуру, що принижує гідність, просто щоб пройти гінекологічний огляд. Тому що немає прилаштованих для цього крісел, і жінці потрібна допомога двох чоловіків-медбратів. Цього просто не повинно бути в сучасному світі», – говорить Дівінська. Тож у жовтні в Краматорську інспектуватимуть ключові інфраструктурні об’єкти щодо того, чи можуть ними користуватись жінки з обмеженими можливостями."
"2017-09-20","https://www.radiosvoboda.org/a/28747009.html","«Жіночі» професії – ознака гендерної дискримінації – експерти","Київ – Україна належить до держав, де ринок праці досі розділений на «чоловічі» та «жіночі» професії, при цьому зарплата жінок на 25 відсотків менша від платні чоловіків, визнає Держстат. А відповідно до соціологічних досліджень, серед найбільших проблем, які пов’язані з гендером, опитані експерти назвали домашнє насильство, відсутність балансу присутніх жінок і чоловіків в органах державної влади та розподіл професій на «чоловічі» та «жіночі», а дискримінація на ринку праці стосується мільйонів жінок. Урядовці, у свою чергу, заявили про намір ліквідувати гендерну нерівність і повідомили про перші кроки у цьому напрямку. ​ У червні цього року виконувач обов’язків міністра охорони здоров’я Уляна Супрун передала урядові проект наказу, який скасовує обмеження на роботу для жінок. Вона аргументувала необхідність ліквідувати гендерну нерівність тим, що наявна професійна дискримінація є радянським пережитком, оскільки жінки мають «беззаперечне право самостійно вирішувати, ким та де їм працювати». Завданням держави є «створення якісної та доступної системи охорони здоров'я, незалежно від віку чи статі», – написала Супрун у Facebook. Кабінет міністрів відреагував рішенням запровадити посаду Урядового уповноваженого з питань гендерної політики, про що повідомила віце-прем’єр-міністр з питань євроінтеграції Іванна Клімпуш-Цинцадзе. За її даними, уповноважений має приступити до роботи восени, але донині українці не знають ні його/її імені, ні бодай приблизної дати початку роботи. Експерти зауважують: наявна гендерна нерівність – це не тільки несправедливість у ставленні до мільйонів українок та репутаційні втрати держави, а і гальмо на шляху економічного розвитку країни. Так, експерт Міністерства охорони здоров’я Ірина Руденко зазначає: нині чимало так званих «чоловічих» професій змінились завдяки новітнім технологіям, тож донедавна шкідливе для жіночого здоров’я виробництво вже не становить загрози, а сама жінка працює після отримання відповідних знань та навичок, зазначає фахівець. За словами Руденко, наразі справа держави – не ділити ринок праці на «чоловічий» і «жіночий» сегменти, а забезпечити належну техніку безпеки на виробництві, навчання і підвищення рівня кваліфікації працівників тощо. «На сьогодні змінилися характер та умови праці, впроваджуються новітні технології. Першочерговим завданням держави є не обмеження прав жінки щодо роботи, а створення безпечних умов праці та якісної системи профілактичної медицини», – пояснила Руденко журналістам. Жінки мають самостійно вирішувати, чи є робота для них шкідливою, зазначає співголова координаційної ради Коаліції з протидії дискримінації в Україні Ірина Федорович. Скасування цього переліку буде лише маленьким кроком на шляху до гендерної рівності в Україні, наголошує вона. «Подібні переліки – це залишки радянської системи. В розвинених країнах таких переліків немає. Жінка самостійно визначає, де вона хоче працювати і яким чином захищати своє здоров’я, материнство», – наголосила Федорович в ефірі Радіо Свобода. Головне – професіоналізм, а не стать Пересічні ж українки наголошують, що головне – професіоналізм, а не стать, і наводять приклади, яких здобутків у нібито «чоловічих» професіях досягли у країнах Заходу жінки, серед яких – військовослужбовці та офіцери армій країн-членів НАТО. І саме сектор безпеки та оборони України виявився одним з тих, де подолання гендерної нерівності стало складовою реформування сектору за стандартами альянсу. Так, Міністерство оборони України влітку 2016 року затвердило новий перелік штатних посад в українському війську для жінок-військовослужбовців. Як кажуть у Міністерстві оборони, жінки, які служать у Збройних силах, користуються усіма пільгами, які передбачає законодавство у сфері соціального захисту жінок, охорони материнства та дитинства. «Жінки повинні обіймати рівні з чоловіками посади» – ветеран АТО Але рішення Міноборони – лише перший крок до реальної гендерної рівності в секторі оборони та в економіці країни. Насправді дискримінація за статтю, присутня у багатьох сферах, «віддзеркалює» ставлення до жінки з боку української влади і частини суспільства, зауважує волонтер, ветеран АТО Євгенія Янченко. «Я вважаю, що все-таки необхідно змінити законодавство й урівняти чоловіків і жінок у сфері праці. Якщо жінка служить за контрактом в українському війську та якщо вона є снайпером – вона і має рахуватись як снайпер, а не діловод. Якщо жінка є діловодом і працює в бізнесі – її зарплата не має бути «зрізана» лише тому, що вона – жінка. Взагалі жінки, як на мене, маючи знання і хист, повинні обіймати рівні з чоловіками посади», – пояснює Янченко в інтерв’ю для Радіо Свобода. Тим часом, відповідно до опитувань дослідницької організації «Соціополіс», серед найбільших проблем, які пов’язані з гендером, опитані експерти назвали домашнє насильство, відсутність балансу присутніх жінок і чоловіків в органах державної влади та розподіл професій на «чоловічі» та «жіночі». Як зазначив, коментуючи результати опитувань, заступник директора Інституту соціальних технологій «Соціополіс» Сергій Літвінов, дискримінація на ринку праці стосується мільйонів жінок. Водночас фахівці стверджують, що, згідно з експертними даними, чимало українських чоловіків також страждають від дискримінації. Наприклад, чоловіки вважають дискримінаційними судові рішення залишати дітей матері при розлученні родини, а також стереотипи на кшталт «чоловік – годувальник родини» або «чоловік – захисник сім’ї». Але у разі, якщо Україна позбудеться поділу на «жіночі» і «чоловічі» професії, жінки нарешті зможуть офіційно стати годувальницями та оборонцями своїх родин, якщо не цілої України, кажуть соціологи."
"2017-09-13","https://www.radiosvoboda.org/a/28733672.html","Гендер є, а слова немає: чому жінки і чоловіки в Україні стикаються з дискримінацією?","Київ – Родина, політика і сфера зайнятості – саме тут українки та українці найчастіше наражаються на гендерну дискримінацію. Такої думки були респонденти презентованого 13 вересня експертного опитування, яке влітку проводила дослідницька організація «Соціополіс» на замовлення ліги захисту прав жінок «Гармонія рівних». Для подолання цих проблем експерти рекомендують адаптувати українське законодавство відповідно до взятих раніше на себе Україною зобов’язань. Хоча, на думку деяких із них, створити законодавчу «рамку» – замало. Серед найбільших проблем, пов’язаних із гендером в Україні, опитані експерти –25 громадських активістів, науковців, політиків і журналістів – назвали домашнє насильство, відсутність балансу присутніх жінок і чоловіків в органах державної влади та розподіл професій на «чоловічі» та «жіночі», зазначає Сергій Літвінов, заступник директора Інституту соціальних технологій «Соціополіс», що проводив дослідження. «Існує гендерно вмотивований поділ праці, який не зумовлений об’єктивними відмінностями між чоловіком і жінкою. І проблема не тільки в тому, що є «закриті» професії для жінок. За одну і ту саму працю жінки отримують менші гроші – це та дискримінація, яка стосується мільйонів жінок», – каже він. Також, за його словами, респонденти говорили про труднощі, пов’язані з військовою кар’єрою для жінок, дискримінацію літніх жінок і жінок у сільській місцевості, гендерну дискримінацію у судах щодо сімейних спорів. Останнє питання стосується, радше, дискримінації чоловіків, зауважує голова організації «Гармонія рівних» Олександра Веденьєва. «Більше ніж 80% опитаних стверджує, що і чоловіки страждають від дискримінації, це не тільки проблема жінок. Наприклад, це сфера судочинства, коли вирішуються справи при розлученні про опіку над дитиною, про місце проживання дитини. Чоловіки також стикаються з дискримінацією, коли вони намагаються працевлаштуватись у так званих «жіночих» сферах. Крім того, експерти наголошують: стереотип про те, що чоловік – годувальник сім’ї, безперечно, теж впливає дуже сильно на здоров’я. Але якщо прийняти всі факти дискримінаційні за 100%, експерти відзначають, що тільки 24% стосуються чоловіків, все решта – те, з чим стикаються жінки», – говорить вона. Відповідно до результатів опитування, експерти досить низько оцінили гендерну збалансованість українського законодавства і наголошують на важливості імплементації в Україні документів, зобов’язання щодо яких вона взяла на себе раніше. Йдеться, зокрема, про Стамбульську конвенцію проти домашнього насильства і резолюцію Ради безпеки ООН «Жінки, мир, безпека». Серед інших важливих законодавчих ініціатив респонденти назвали законопроекти щодо подолання сексизму в рекламі, щодо додаткового захисту одиноких матерів і батьків, забезпечення рівних прав і можливостей для жінок і чоловіків під час проходження військової служби, реєстрацію одностатевих партнерств. Проблемою в Україні залишається те, що гендер тут є, а слова такого немає, і це, зокрема, виявилось, коли у парламенті тривали дискусії щодо Стамбульської конвенції проти домашнього насильства, що завершилось проваленим голосуванням щодо ратифікації, розповідає представник Уповноваженого з прав людини Верховної Ради Михайло Чаплига. «Величезні я бачу війни щодо цього слова: а давайте запишемо «чоловіків і жінок». Звичайно, слово «гендер» є значно ширшим, це не тільки чоловіки і жінки. Проте позиція церкви говорить про те, що ми маємо бути у якомусь такому традиціоналістичному суспільстві, де повинні переважати традиції, консерватизм, і, на жаль, політична воля розбивається через силу такого традиціоналізму», – каже він. Дискусія навколо Стамбульської конвенції може пожвавитись у вересні – Суслова Наприкінці вересня цього року до Будапешту поїдуть 30 народних депутатів і будуть зустрічатися з керівництвом Ради Європи, яке поцікавиться, а яка ситуація сьогодні зі Стамбульською конвенцією та тими зобов’язаннями, які Україна на себе взяла, анонсує голова підкомітету з питань гендерної рівності і недискримінації парламентського комітету з прав людини Ірина Суслова. «Я сподіваюсь, що після цієї зустрічі процес буде рухатися вперед. Ми вже готуємо відповідні тези і все, що для того необхідно, в тому числі й підписані документи Україною і урядом України, які зобов’язують ратифікувати Стамбульську конвенцію та імплементувати її положення. Україна має ратифікувати Стамбульську конвенцію для того, щоб жертви насильства, з одного боку, отримували допомогу, а з іншого боку, кривдники притягалися до відповідальності. Поки цього не буде, ми не бачитимемо змін», – сказала вона у коментарі Радіо Свобода. Із заявою не ратифікувати Стамбульську конвенцію виступила Рада церков, оскільки, на думку членів ради, вона запроваджує в українське законодавство поняття «гендерна ідентичність» і «сексуальна орієнтація», а це шкодить «моральним засадам українського суспільства». З іншого боку, мовиться у заяві, рада не проти боротьби з домашнім насильством і пропонує ухвалити законопроекти щодо криміналізації домашнього насильства і створення центрів підтримки, вилучивши з них слово «гендер». Відтак одразу кілька фракцій – «Опозиційний блок», «Батьківщина» і Радикальна партія – виступили проти вживання слова «гендер» у цих документах, і профільні закони ухвалили тільки в першому читанні. Між тим, у червні цього року Кабінет міністрів запровадив посаду урядового уповноваженого з гендерних питань, а виконавчий директор програми «ООН Жінки» Фумзіле Мламбо-Нґкука та посол Швеції Мартін Хаґстрем підписали із представниками української влади угоду на фінансування чотирирічного проекту щодо забезпечення гендерної рівності в Україні, бюджет якого складає 5 мільйонів євро. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2017-09-12","https://www.radiosvoboda.org/a/28731441.html","Зірвали презентацію і зробили книжку Лариси Денисенко популярнішою разів у 100 (огляд соцмереж)","«Борці за права традиційної родини спричинили скасування акції для дітей», – констатує співзасновник видавництва «Видавництво» Ілля Стронґовський, говорячи про погрози, що надійшли на адресу Лариси Денисенко (авторки книжки «Майя та її мами» про дівчинку, яка росте у нетрадиційній родині), а також видавництва і Форуму видавців у Львові. Презентацію довелося скасувати задля безпеки відвідувачів книжкового заходу. Тим часом у соцмережах зростає обурення через радикальні метода відстоювання точки зору. «Видана нами книжка Лариси Денисенко «Майя та її мами» про 17 розмаїтих типів родини і те, що, «неважливо, чи ти живеш із маленькою сім’єю, чи з великим родом. Неважливо, чи ти рідна дитина, чи не зовсім. Неважливо, скільки в тебе мамусь або татусів. Важливо, щоб у родині панували любов і повага, бо це і є головні цінності». Книга стала першою дитячою книжкою в історії української літератури, через яку авторці і видавцям погрожують», – з такою офіційною заявою виступило видавництво «Видавництво», скасувавши презентацію зазначеної книжки на Форумі видавців у Львові 15 вересня у дитячій бібліотеці. Дискусія «Чи готова школа говорити з дітьми на складні теми?», запланована на 14 вересня, залишається в силі. «Ми закликаємо громадськість, ЗМІ, силові структури забезпечити розголос потенційних загроз та надати учасникам і відвідувачам Форуму видавців у Львові гарантії безпеки, адже представники деяких громадських організацій за допомогою шантажу та погроз намагаються тиснути на нас і запроваджувати цензуру», – заявили організатори Форуму видавців у Львові. За їхніми словами, погрози на їхню адресу в соціальних мережах надходять уже понад місяць. У заяві форуму прізвища автора книжки не зазначалося, проте сама Лариса Денисенко, яка минулого тижня стала однією з посланців доброї волі ООН в Україні, на своїй сторінці у Facebook стверджує, що в усіх заявах із погрозами фігурує саме вона. Лист, що надійшов на ім'я начальника СБУ у Львівській області, міського голови Львова Андрія Садового та голови Львівської обласної адміністрації Олега Синютки з копією на ГО «Форум видавців», закінчується прямою погрозою: «У випадку Вашої бездіяльності ми будемо змушені самотужки вжити усіх можливих заходів, з метою недопущення проведення відверто провокаційної презентації у Львові». «Останнім часом література стала інструментом спекуляцій та пропаганди, що не просто руйнує суть мистецтва, а й перетворює його в механізм знищення моральних та загальнолюдських цінностей. І якщо в Європі, де на фоні тисяч прибулих біженців, сотень терактів, які стали результатом толерантної політики держав Старого Світу, писаки продовжують вихваляти ідеї терпимості та таким чином ганьблять пам’ять загиблих співвітчизників, то в нас така ситуація багатьом здалася б нереальною – але не тепер», – йдеться в заяві на сторінці Національного корпусу у Facebook. Серед підписантів є відокремлений підрозділ у Львівській області «Правого сектора». Керівник прес-служби «Правого сектора» Артем Скоропадський зазначив, що «Правий сектор» послідовно виступав «проти будь-якого нав’язування суспільству ідеології ЛГБТ як норми». На запитання, чи могли заходи, які організація планувала для зриву презентації, поставити під загрозу здоров'я присутніх, зокрема дітей, він відповів: «Не могли, «Правий сектор не бореться проти дітей або особисто гомосексуалістів, ми боремося проти нав'язування ЛГБТ як норми. Про методи ми, звичайно, не розповідаємо». Щодо погроз, які надходили письменниці Ларисі Денисенко у приватних повідомленнях, Артем Скоропадський зазначив, що навряд чи ці люди, які писали, мають стосунок до «Правого сектора», однак треба бачити ці повідомлення та акаунти, аби щось говорити. Тим часом сама Лариса Денисенко зазначила Радіо Свобода, що погроз находило багато, але вона їх повидаляла. «Ми були морально готові до такої ситуації. Здивовані лише, що все це почалося тільки тоді, коли ми заявили, що їдемо до Львова з презентацією. До цього по всій Україні проблем не було», – зазначив у коментарі Радіо Свобода співзасновник видавництва «Видавництво» Ілля Стронґовський. За його словами, він вірить у перемогу здорового глузду та переконаний, що книжка «Майя та її мами» здобуде популярність, на яку заслуговує. «Ми довго думали як відповідати на такі закиди людям, які далі назви нічого в книжці не читали і вирішили, що найкращим рішенням буде викласти її в електронному вигляді», – написав він у своїй колонці. «Зірвали презентацію і зробили книжку популярнішою разів у 100» Що ж кажуть про книжку та ситуацію навколо неї у соцмережах? Схоже, зрив презентації лише привернув до видання увагу навіть тих читачів, які, може, і не звернули б на неї уваги в іншій ситуації. «Прочитала, що Ларису Денисенко через її дитячу книжку «Майя та її мами» почали переслідувати. Прочитала книжку за лічені хвилини дорогою на роботу. Шикарна книжка. Про толерантність та любов. Просто і несподівано. Чудо-книжка для дітей, проти якої виступили старорежимні дорослі. Куплю. На таких книжках треба виховувати дітей», – пише користувачка Facebook Ярослава Карибіна. У мережі ширяться численні відгуки батьків, які вже прочитали книжки своїм дітям. «Це важливо, це дуже важливо – говорити з дітьми про все, зокрема і про те, що світ довкола не обмежується «традиційними родинами»: тато-мама-я. Really? Стількох моїх знайомих виховали дві жінки, хіба лише там була інша схема: мама-бабуся-я. Ну і так далі, варіантів маса, тож якось дивно в сучасному світі з цією його широкою варіативністю всього і вся досі грати у гру «чік-чірік-я-в-домику». До речі, з Андрієм на тему «двох мам» ми уже говорили; він побачив у фейсбуці фотографію моєї колишньої одногрупниці, що взяла шлюб із жінкою, вони живуть в Норвегії. «Які красиві дві наречені! Хіба так буває, що наречених дві?» О, друже бобер, як тільки не буває», – зазначає письменниця й режисерка Ірина Цілик. «Середні віки якісь і спалення відьом! Кльова книжка, українська!!! Яка добре розповідає дітям про речі, які існують, про одностатеве кохання, про донорів... Діти ж рано чи пізно все одно про це запитають! А тут стільки агресії і злоби... Книжка не заохочує до одностатевих стосунків, вона про них просто розповідає, і це добре!» – пише користувачка Юлія, яка зазначила, що вже її дочці книжка сподобалася. Негативних відгуків у мережі значно менше. «Мені дивно, що в цій книзі немає жодної дитини із традиційною щасливою сім'єю. Так вона побудована, ніби у більшості якісь негаразди, а у Майї все добре», – зазначає користувачка Діана Скорнякова. «Гомосексуалісти атакують українську родину – українська письменниця підносить снаряди. Ви давали згоду, щоб Вашій дитині в початковій школі пропагували гомосексуальні стосунки як норму, розповідали про те, що дві мами-лесбійки – це ж так прекрасно, а твій тато секретний агент «донор сперми»?» – пише користувач Lad Yasen. «Домаразмувались до дитячих книжок... Це ні до чого, окрім до суспільної деградації усі ці принципи статево-гендерної рівності не призведуть. Це моя особиста думка, як мами, і ніколи б не побажала, аби такі книжки потрапляли моїм дітям в руки...» – пише Ірина Михалевич. Дехто з користувачів вважає, що ситуація довкола презентації зробила непогану рекламу книжці. «Ситуація із книжкою Лариси Денисенко «Майя і її мами» важка і тягуча. З іншого боку, не забуваймо відмітити для себе приємний момент: «добрі люди, які зірвуть презентацію книжки» (як назвав їх мій «віруючий» рідний брат, гомофоб), які погрожували Ларисі Денисенко, Іллі Стронґовському, Лілії Омелян і Форуму видавців взагалі – зробили цю книжку популярнішою разів в 100, якщо не в 1000. Шкода лише, що хтось має на себе брати удар, для такої популяризації гуманізму», – пише користувачка Ірина Варшик. Кількість дописів стосовно книжки у стрічці Facebook дедалі зростає. Вступилися за книжку та її авторку й правозахисники. Так, солідарність із письменницею висловила Українська Гельсінська спілки з прав людини. «Абсолютно неприпустима ситуація! Висловлюємо підтримку та солідарність із Ларисою Денисенко», – йдеться на її сторінці у Facebook. Уповноважена Верховної Ради з прав людини Валерія Лутковська назвала неприпустимими погрози і залякування учасників й організаторів «Форуму видавців-2017», через які була скасована презентація книжки Лариси Денисенко «Майя та її мами», що мала відбутися 15 вересня у дитячій бібліотеці у Львові. Web/SMM-редактор програми «Схеми» (спільний проект Радіо Свобода та каналу «UA:Перший»). На Радіо Свобода з квітня 2014 року. Закінчила Інститут журналістики Київського Національного університету імені Тараса Шевченка. Займалася громадською діяльністю. Працювала літературним редактором (Видавництво «Махаон-Україна»), культурним та книжковим оглядачем. Дописувала у видання «Українська правда», «День», «Український тиждень», «Zaxid.net», «Україна молода», УНІАН, «Лівий берег», «Літературна Україна» та інші."
"2017-09-11","https://www.radiosvoboda.org/a/news/28729625.html","Журналістський матеріал Радіо Свобода став переможцем конкурсу на гендерну тематику","Матеріал «В Україні сексизму нема?» журналістки і ведучої програми Радіо Свобода «Молодь Плюс» Марічки Набоки та журналіста Дмитра Джулая став переможцем на конкурсі журналістських матеріалів на гендерну тематику в категорії аудіо-передача. No media source currently available Загалом на конкурс журналістських матеріалів, які висвітлюють питання рівності прав і можливостей жінок і чоловіків у суспільстві, надійшло 67 робіт у аудіо-, відео- і текстових форматах. Конкурс відбувся в межах проекту «Гендерний простір сучасної журналістики: від теорії до практики», що реалізовується Волинським прес-клубом у партнерстві з Гендерним центром, Незалежною громадською мережею прес-клубів України та за підтримки програми «У-Медіа» (Інтерньюз)."
"2017-08-13","https://www.radiosvoboda.org/a/28674393.html","В Одесі провели акції ЛГБТ-активісти й прихильники «християнських сімейних цінностей»","Марш рівності в Одесі пройшов без провокацій – ЛГБТ-активістам довелося скоротити маршрут удвічі через акцію націоналістичних організацій, організовану на противагу «райдужній» ініціативі. Порядок забезпечували півтисячі працівників Національної поліції і Національної гвардії. Одну людину затримали за дрібне хуліганство, в поліції припускають, що до адміністративної відповідальності притягнуть ще кількох осіб. У марші рівності «Одеса-прайд-2017» мало взяти участь до 300 людей – саме про таку кількість організатори попереджали правоохоронців. Проте врешті-решт, за підрахунками поліції, війти за рівні права для всіх українців незалежно від сексуальної орієнтації вийшло близько сотні людей. Серед них були і представники київської ЛГБТ-спільноти. За словами активіста Зоряна Кіся, який приїхав на прайд зі своїм громадянським партнером Тимуром Левчуком, зі столиці до Одеси приїхало близько 20 людей. Це дуже важливе місто для української ідентичності і єдине місто крім столиці, де проходить масштабний прайд, розповів Кісь Радіо Свобода. «Одеса сьогодні складає тест на толерантність, і якщо пройде спокійно, це буде дуже хороший знак. В цьому році маршрут запланований удвічі більший, ніж торік, очікуємо також більше людей», – заявив Кісь. Головний посил нашого заходу – це безпека і різноманітність Одеси як міста майбутнього, роз’яснила голова оргкомітету «Одеса-прайд-2017» Ганна Леонова. «Ми вважаємо, що потенціал Одеси і області – це туризм, малий і середній бізнес. Ми не вважаємо, що місто може розвиватися, якщо деякі групи, незалежно чи це пов’язано із сексуальною орієнтацією, чи гендерною ідентичністю, не можуть відчувати себе в безпеці», – заявила вона. Колона ЛГБТ-активістів вишикувалася на початку Приморського бульвару в Одесі. Поліція обмежила на бульварі рух людей, які не були учасниками прайду. Перша конфліктна ситуація сталася ще до початку руху колони. Молодий чоловік спортивного вигляду, одягнений у мілітарі, намагався пройти на бульвар, але його не пропустила поліція. В коментарі Радіо Свобода він спростував, що належить до ВГО «Сокіл» – націоналістичної організації, яка заявила про проведення паралельного маршу «За традиційні цінності». Він мав пройти тим же маршрутом, проте поліція перенаправила усіх активістів на інший кінець Приморського бульвару. Пізніше кореспонденти Радіо Свобода помітили цього чоловіка серед учасників акції. Також проти проведення ЛГБТ-прайду вийшли дві людини із обмеженими можливостями у візках. Активісти виявляють моральне насильство проти інших людей і нав’язують його суспільству, заявив один з них на ім’я Ігор. У чому полягають цінності ЛГБТ, він не пояснив і назвав їх пороками. Після шикування колона ЛГБТ-активістів вирушила в напрямку міської ради, але посеред бульвару активісти зупинилися. З запланованих 700 метрів маршруту колона пройшла близько половини – стільки ж, скільки й торік. Напереріз прайду вийшли представники кількох організацій. Крім ВГО «Сокіл», там також були присутні представники ВО «Свобода», «Правий сектор» та інші, всього близько сотні людей. Один із них, заступник голови Одеської обласної організації ВО «Свобода» Костянтин Василець, заявив, що цінності ЛГБТ не співпадають із традиційними українськими поглядами. «Марш рівності завуальовує свою мету і займається пропагандою сексуальних збочень. Ми, молоді, щирі, здорові українці прийшли висловити протест проти цього. Ми хочемо показати, що є пасіонарії в українському суспільстві, і не плануємо проявляти проти них жодної агресії», – заявив Василець. Поступово стояння двох акцій одна навпроти іншої переросло в обмін слоганами – про права людини для усіх з боку ЛГБТ-прайду і образливі викрики з боку контр-акції. Поліція також відвела від ЛГБТ-активістів двох людей, які пройшли як журналісти. Це були керівник одеського обласного відділення «Правого сектору» Тетяна Сойкіна, яка стала нецензурно лаяти ЛГБТ-активістів, і кореспондент телеканалу «Репортер» Костянтин Гречаний. Якщо першу поліція відвела до націоналістичних активістів, то другого – затримали для складання адміністративного протоколу. За словами керівника управління громадської безпеки головного управління Національної поліції Одеської області Івана Іщенка, журналіст чіплявся до активістів і висловлювався на їхню адресу з використанням обсценної лексики. За словами Іщенка, така поведінка може розцінюватися як дрібне хуліганство, це 173-тя стаття кодексу про адміністративні порушення. Поблизу учасників контр-акції опинилися кілька туристів із Нідерландів. За словами однієї з них, Дафни, противники ЛГБТ-прайду виглядають доволі небезпечно, але жодних сутичок вона не бачила. «Учасників прайду дуже мало, але мені здається, вони дуже хоробрі. Я приїхала в Одесу не через прайд, але коли дізналася про його проведення в ці дні, поки я тут, то вирішила подивитися», – говорить туристка. За підрахунками начальника обласної поліції Дмитра Головіна, правих радикалів на Приморському бульварі зібралося близько сотні людей. Оперативну відеозйомку поліція ще вивчатиме, щоб дати правову оцінку діям обох сторін. Забезпечувати порядок поліції допомагали працівники Служби безпеки України. «Як голова поліції в області, я змінив маршрут і місто проведення акції. Це пов’язано із необхідністю гарантувати порядок і безпеку. Нам непотрібні сутички і бійки. Порядок забезпечували 514 правоохоронців, зокрема на самому бульварі працювало близько 300 правоохоронців. В тому числі ми залучили близько 50 працівників з інших територіальних підрозділів Національної поліції», – повідомив Головін. Він також припустив, що протоколи про адміністративні порушення можуть пізніше скласти і щодо інших активістів, які нецензурно лаяли ЛГБТ-активістів. Нація взагалі може припинити існування – учасники ходи «за традиційну родину» Значно багатолюднішою вийшла інша хода, проведена ввечері того ж дня. Від Грецької площі до пам’ятника Дюку де Рішельє на Приморському бульварі пройшли прибічники, як вони висловились, «християнських сімейних цінностей». Йшли цілими родинами – незважаючи на спеку. Діти несли національні прапори та скандували: «Мама, тато, я – така потрібна сім’я». Колону очолювали священики різних християнських конфесій. 75-річна Ніна Олексіївна у спілкуванні з кореспондентом Радіо Свобода згадала біблійне «плодіться і розмножуйтеся». «Таке веління дав нам Господь. А в тому, що роблять ті люди (представники ЛГБТ-спільноти – ред.), немає ані розмноження, ані плоду. Нація взагалі може припинити існування», – висловила жінка свої побоювання. Ходу організатори назвали «альтернативною» вранішній акції «райдужних» активістів. «Ми з повагою ставимося до різних людей. Але вирішили показати: нас чимало. Ми – за Божий дизайн сім'ї, за союз чоловіка і жінки, які народжують дітей і присвячують себе один одному на все життя», – зауважив пастор Євангельської Реформатської Пресвітеріанської церкви Одеси Валерій Задорожний. В цьому році він очолює Духовну раду християн Одещини. ​Кілька днів тому священики християнських церков Одеси підписали звернення до міського голови Геннадія Труханова і голови Одеської обласної державної адміністрації Максима Степанова з проханням заборонити ЛГБТ-спільноті проводити свою акцію. «Вважаємо неприйнятним нав'язування фальшивих «цінностей», яке під маскою євроінтеграції проштовхується деякими ЗМІ та громадськими діячами. Яскравим прикладом такого нав'язування є пропаганда сексуальних збочень, яку несе в собі вищевказана акція», мовилося в листі. Журналіст. Працюю в медіа-сфері з перервами із 2003 року. В 2013 році спробував переїхати з рідної Одеси до Києва, писав про Революцію гідності, анексію Криму і знімав війну на Донбасі. У 2017-му повернувся до Одеси – міста непростого, але вкрай цікавого. Навчався на філософському факультеті, тому маю слабкість до довгих текстів. На Радіо Свобода працюю з 2014 року. Пишу, фотографую, знімаю, спілкуюсь із людьми. Із 2017 року пишу та знімаю для Української редакції Радіо Свобода. З матеріалом «Попри стереотипи: жінки на військовому флоті» стала переможницею конкурсу ООН для журналістів «Публікації для змін. Україна на шляху сталого розвитку». Закінчила Одеський національний університет. Працювала на радіостанціях, телеканалах, в інформаційних агентствах Одеси. Пройшла кілька навчальних курсів «Інтерньюз-Україна»."
"2017-07-26","https://www.radiosvoboda.org/a/28640289.html","Попри стереотипи: жінки на військовому флоті","Найближчими днями в спільних тренуваннях в Чорному морі поблизу одеського узбережжя разом з українськими військовими моряками візьмуть участь моряки британського есмінця та турецького фрегату. З 24 липня в порту Одеси перебувають два кораблі Другої постійної військово-морської групи НАТО. І командир, і штурман корабля HMS Duncan, який є флагманським в цьому поході,– жінки. ​ До Одеського порту сучасний британський ескадрений міноносець заводили штурман Джен Корі та командир корабля Елеонор Стек. Стек: головне – професіоналізм, а не стать «В останні 500 метрів до причалу до мене приєдналася капітан. Захід до порту складний, отже, така робота вимагає від штурмана серйозної концентрації», – розповідає випускниця Військово-морського коледжу в Дартмуті лейтенант Корі. На британському військовому флоті вона – 6 років і теж мріє командувати кораблем. ​Приклад Елеонор Стек, яка за 17 років дослужилася до капітана 2-го рангу та нині є однією з дев’яти жінок-командирів кораблів в Royal Navy (Королівський військово-морський флот Великої Британії), доводить: мрії збуваються. «У Військово-морських силах Великої Британії дивляться насамперед на те, який внесок ти як людина зробила у роботу, наскільки професійно її виконуєш. Стать або походження не мають значення», – розповідає Елеонор Стек. Вона згадує, що найважчою місією в її кар’єрі військово-морського офіцера була евакуація мирних жителів під час ліванської кризи 2006 року. «На той час я тільки почала служити на кораблі York. Уявіть: під охороною, на повній швидкості ми мчимо в Бейрут, не знаючи насправді, що на нас чекає на землі», – згадує вона. «За три місяці, поки тривало бойове завдання, навчилася виживати без кави», – сміється вона. ​ Фемінізація армії в країнах НАТО та Україні За даними офіційного електронного видання альянсу NATO Review, на сьогодні в Збройних силах країн організації Північноатлантичного договору –понад 280 тисяч жінок. Найбільше їх представлено в армії Сполучених Штатів (14%), Канади (11,4%), Великої Британії (9%). Чисельність жінок в ЗСУ близька до показників країн-членів НАТО: 8,5% від загальної кількості військових (17 тисяч, за даними Міноборони). Утім, українське законодавство в сфері безпеки та оборони тлумачиться до представників різних статей зовсім неоднаково. Як зазначають правозахисники Всеукраїнської громадської організації «Юридична сотня», зокрема, для жінок існують обмеження при призначенні в добовий наряд, проходженні військових зборів тощо. До того ж, жінки можуть укладати контракт із ЗСУ, якщо не досягли 40 років (чоловіки – в 45-60 років, залежно від військового звання). Море – чи не останній бастіон, що завоювала прекрасна і зовсім неслабка стать. Скажімо, на кораблях Королівського флоту Великої Британії жінки несуть службу з 1990 року. В 2010-му US Navy (Військово-морські Сили США), а згодом і Royal Navy дозволили жінкам служити на атомних підводних човнах. Раніше заборонялось через медичні протипоказання. В 2016 році найпрестижнішу Військову академію Сполучених Штатів Америки (Вест-Пойнт) вперше в історії навчального закладу очолила жінка. Ветеран війн в Іраку та Афганістані, бригадний генерал Діана Холланд. Щоправда, на посаді коменданта кадетського корпусу (Commandant of the Corps. of Cadets) нещодавно її замінив інший бригадний генерал армії США – Стів Джилланд. Певні обмеження для жінок серед військових спеціальностей в арміях країн альянсу існують, утім, більшість посад все ж таки відкриті для них. У Військово-морських силах України на сьогодні проходять службу майже 1 тисяча жінок-військовослужбовців, у тому числі близько півтори сотні – офіцери (від лейтенанта до капітана 2-го рангу). Але на кораблях, катерах або суднах забезпечення немає жодної. В середині 2000-х років жінка очолювала один з підрозділів українського корвета. «Експеримент виявився невдалим. Жінку перевели в берегову частину ВМС», – згадує екс-командувач Військово-морських сил України Сергій Гайдук. Гендерне питання в ЗСУ розглядатимуть у Верховній Раді України Перед двомісячними літніми канікулами парламентський комітет із національної безпеки і оборони розглянув законопроект №6109 про рівні права і можливості жінок і чоловіків під час проходження військової служби у Збройних силах України. Проект закону ще взимку подала група парламентарів на чолі з головою підкомітету ВРУ з питань гендерної рівності і недискримінації Іриною Сусловою. Відповідно до пояснювальної записки, законопроект, зокрема, закріплює принцип, за яким жінки мають проходити військову службу на рівних засадах із чоловіками. Це означає рівний доступ до посад і військових звань, рівний обсяг відповідальності під час виконання обов’язків військової служби. Також в проекті закону скасовуються необґрунтовані обмеження щодо служби жінок у військовому запасі та проходження військових зборів чоловіками та жінками. 12 липня законопроект №6109 був рекомендований до голосування в сесійній залі в першому читанні з подальшим доопрацюванням. «Впевнена, що ми відкриємо двері для тисяч жінок, які зроблять блискучу військову кар’єру», – написала на своїй сторінці у Facebook народна депутатка від фракції «Блок Петра Порошенка» Ірина Суслова. ​«Стереотипи щодо жінок в армії буде поступово подолано», – впевнена надзвичайний і повноважний посол Великої Британії в Україні Джудіт Гоф. ​Дипломат висловила сподівання, що візити британських кораблів відбуватимуться й надалі (Великобританія брала участь в нещодавньому «Сі Бризі-2017», але без кораблів, на рівні офіцерів-інструкторів – ред.). «Це показує підтримку Україні з боку Великої Британії», зазначила вона, додавши, що «Ваша (України) безпека — це безпека Європи». Із 2017 року пишу та знімаю для Української редакції Радіо Свобода. З матеріалом «Попри стереотипи: жінки на військовому флоті» стала переможницею конкурсу ООН для журналістів «Публікації для змін. Україна на шляху сталого розвитку». Закінчила Одеський національний університет. Працювала на радіостанціях, телеканалах, в інформаційних агентствах Одеси. Пройшла кілька навчальних курсів «Інтерньюз-Україна»."
"2017-06-28","https://www.radiosvoboda.org/a/28582347.html","На захист прайду. Сексуальні революції – індикатори соціальних перетворень","(Рубрика «Точка зору») Є теми, говорити на які слід після того, як пристрасті трохи вщухли. У тому числі і тому, що вони мають інше, більш важливе значення, ніж те, навколо якого ламалися полемічні списи. Майбутнє постає в різних, іноді в найнесподіваніших іпостасях. Тим, хто не хоче заплутатися в минулому, важливо не пропустити ці знаки. Зазвичай ми помічаємо появу нового стану системи, того, що ми називаємо майбутнім, коли зміни вже відбулися. Ігноровані нами зміни проявляються через шоки – протиріччя, кризи – те, що ми за звичкою називаємо революціями. У більшості випадків ми позначаємо терміном «революція» те, що, суворо кажучи, не є швидкою і радикальною зміною системи, а лише позначаємо набір індикаторів, який вказує на зміну, що вже відбулася. Причому слід пам’ятати, що ці індикатори не завжди є прямими, тобто вони не обов’язково прямо вказують на рушійні сили, причини і цілі змін. Тому нам доводиться використовувати численні епітети для визначення частини системи, зміни в якій ми позначаємо «революцією». Гарним прикладом тут може слугувати те, що прийнято називати «сексуальними революціями». Сексуальні революції – індикатори соціальних перетворень Сексуальна енергія – один з найпотужніших мотиваторів людської поведінки, який дістався нам від природи. Інстинкт розмноження часто виявляється сильнішим за інстинкт самозбереження. Тому будь-які зміни в нашому розумінні сексуальних цінностей, орієнтацій, норм, санкцій і сексуальних відносин, в нашому ставленні до власної сексуальності і зумовленої сексуальністю соціальної поведінки є важливим індикатором нашого розвитку. А тим більше те, що прийнято пов’язувати з докорінною зміною сексуального життя суспільства, що ми називаємо «сексуальною революцією». За останні півтора століття ми пережили кілька «сексуальних революцій». Вони мали різний характер і наслідки. Наприклад, перша, яку відносять на період 1870-90 років, ознаменувалася піонерськими роботами про сексуальність Гевлока Елліса і боротьбою за емансипацію, відбувалася за право «мати стать». Друга, яка припала на період 1930-40 років, і яку Вільгельм Райх співвідносив із поширенням тоталітарних режимів, – за право розпоряджатися своєю сексуальністю. Обидві ці революції були частковими віддзеркаленнями тодішніх глобальних соціально-політичних змін, але вони не охоплювали всього суспільства і підтримувалися лише окремими соціальними групами. Сексуальна революція 1960-70-х, яка пов’язана з ім’ям Альфреда Кінсі, реалізувала право особистості «бути сексуальним». При цьому вона була реакцією і відображенням глобальної еволюції комунікативних технологій і досягнень в репродуктивній медицині. Сексуальна революція 1980-90-х стала реакцією на поширення епідемії СНІДу та була актуалізована в боротьбі за право бути «рівноправними в розмаїтті». Відмова від криміналізації і стигматизації гомосексуальних відносин дозволила взяти поширення ВІЛ під контроль. Боротьба за права як джерело конфліктів Водночас, боротьба за право розпоряджатися сексуальністю в умовах агресивної протидії з боку традиціоналістськи налаштованих угруповань, призвела до створення безлічі замкнутих груп, об’єднаних за принципом ідентичності. Через пару десятків років розповсюдження політики ідентичності на всі сфери суспільних відносин почало призводити до конфліктів. Об’єднані за принципом захисту своїх партикуляристських прав від усіх інших, хто апріорі вважається порушником, такі групи стають агресивним джерелом конфліктів. Сучасні – в тому числі і так звані «гібридні» – конфлікти поширюються в умовах еволюції соціокультурних і соціально-психологічних чинників безпеки на тлі поступової зміни суспільно-політичного дискурсу, коли ідеологію поступово змінила політика ідентичності. В рамках поширюваної зараз «політики ідентичності» члени кожної окремої групи відчувають себе перманентними жертвами ворожого середовища, і тому постійно вимагають ексклюзивного статусу, захисту від будь-якої критики і права вирішального голосу. Майже релігійна впевненість у власній правоті не залишає місця для конструктивного діалогу між прихильниками «політики ідентичності» в поточному її вигляді. Таким чином ми отримали черговий, потужний рушій конфліктів. Можливо, якби ми більше уваги приділяли аналізу розвитку гендерних процесів, ніж «боротьбі з нетрадиційною сексуальною орієнтацією» та «захистом традиційних цінностей від її пропаганди», нам було б простіше сьогодні зрозуміти динаміку поточних конфліктів. Нова революція як шлях до подолання конфліктів Сьогодні ми переживаємо чергову сексуальну революцію, що йде під гаслом боротьби за право не бути детермінованим, за право вийти за рамки бінарностей, відмовитися від ідентичностей. За свідченням американського дослідника і письменника Мікаеля Дорфмана, зараз в США розгортається нова сексуальна революція за право вільно визначати свою ідентичність, не тільки за «право спати з ким хочеш, але і говорити, що не хочеш ні з ким спати і не цікавишся сексом». Така тенденція, в разі свого поширення, загрожує знести політики ідентичностей, і тим самим усунути причини поточних конфліктів. Це дуже важлива тенденція, маркером якої є зміна сексуальної поведінки, яку ми позначаємо як чергову «сексуальну революцію». Втрутитися сьогодні в еволюцію сексуальних нормативів і цінностей, спробувати санкціонувати сексуальне життя – не тільки марна трата ресурсу, а й небезпечна справа. Тим самим ми можемо вплинути на інші тенденції соціальної еволюції, в тому числі, і позитивні. Зупинити прогрес ми, зрозуміло, не зможемо, але підсобити архаїці і додати палива на наше локальне вогнище здичавіння – цілком здатні. У світлі наростаючої тенденції відмови від детермінованої сексуальної та гендерної ідентичності, гей-прайди можуть вже виглядати деяким анахронізмом. Але не в нашому суспільстві і не у порівнянні з їхніми архаїчними супротивниками. Зрозуміло, рано чи пізно і тих і інших знесе хвиля соціальної еволюції, спрямована на де-біологізацію та ін-детермінізацію соціальних відносин. Але до тих пір нам слід з повагою та увагою ставитися до цих індикаторів майбутнього. Боротьба за свої права – далеко не завжди боротьба за права усіх. Але у випадку гей-прайду це саме так. І як би парадоксально це не виглядало – це демонстрація можливостей побудови світу, звільненого від сьогоднішніх небезпек. Юрій Костюченко – експерт з безпекових питань, провідний науковий співробітник Наукового центру аерокосмічних досліджень НАН України Думки, висловлені в рубриці «Точка зору», передають погляди самих авторів і не конче відображають позицію Радіо Свобода Науковець, фахівець у галузі супутникових спостережень, геоінформатики і статистики, експерт з питань безпеки і ризиків. Провідний науковий співробітник Наукового центру аерокосмічних досліджень НАН України, доцент географічного факультету КНУ імені Шевченка, виконавчий секретар Комітету із системного аналізу Президії НАН України, старший науковий дослідник у The Canadian Network for Research on Terrorism, Security and Society."
"2017-06-26","https://www.radiosvoboda.org/a/28577110.html","ЛГБТ-спільнота в окупації: напади, арешти та катування","Європейський суд з прав людини 20 червня​ визнав дискримінаційним російський закон «про заборону пропаганди нетрадиційних сексуальних відносин». Але на підконтрольних бойовикам територіях Донбасу дискримінація стала нормою. Напади, арешти, вимагання та катування: як виживає ЛГБТ-спільнота на території, де закони не діють, але переміг «русский мир», досліджували «Донбас.Реалії». Чернігів. Центр міста. Журналісти програми «Донбас.Реалії» зустрілися з Анатолієм Грибановим. Він працює в одному з правозахисних ЛГБТ-центрів і не приховує своєї гомосексуальної орієнтації. Але ще рік тому в рідному Луганську така думка йому навіть в голову прийти не могла. «Спільнота розділилась на дві частини. Перша поїхала – більш-менш активна. А інші пішли в підпілля. Тобто, вони стали непомітними. Спілкувалися лише з тими, кому могли довіряти», – розповідає ЛГБТ-активіст Анатолій Грибанов. Анатолій зізнається: в окупованому Луганську скоротив до мінімуму будь-яке спілкування. Ніде, крім будинку і роботи не з’являвся. Але навіть за таких умов страх через фактично безправне положення геїв на непідконтрольній Україні території взяв гору. «Якщо він скаже, що він гей і за це його побили, то його можуть побити ще раз. Це постійні нерви. Треба постійно думати: що можна сказати, а що не можна», – каже Анатолій Грибанов. Притулок для ЛГБТ-людей з Донбасу Представникам ЛГБТ-спільноти, які поїхали з окупованих територій, вдалося знайти прихисток в одному зі спальних районів Києва. Журналістам «Донбас.Реалії» дозволили знімати в цій квартирі – за умови, що ніхто не дізнається адресу і не побачить обличчя людей. «Платити нічого не треба – вони допомагають. До трьох місяців можна жити. Допомагають з працевлаштуванням. Харчування, продукти – все є», – каже Максим. Він трансгендерний чоловік. Зараз у квартирі живуть дев’ятеро людей. Максим приїхав останнім. «Я тільки нещодавно дізнався про таку можливість. Друзі порадили звернутися. Перебувати там у мене вже просто не було сил. Ні роботи немає, ні розуміння. Взагалі ніяк. Ось вирішив, думаю, поїду – ризикну», – продовжує Максим. Житло, про яке йде мова – це частина проекту громадської організації «Інсайт». Її керівниця Олена Шевченко пояснює: коли у 2014 році представники ЛГБТ-спільноти почали виїжджати з окупації, вони не мали де зупинитися на новому місці. Тоді й виникла ідея створити такий притулок. За три роки війни квартира прихистила більше шістдесяти людей. З непідконтрольної частини Донбасу вони бігли не тільки через проукраїнську позицію. «Людей беруть у заручники, людей катують, вимагають у родичів, друзів і близьких хабара. Тобто, людей шантажують їхньою сексуальною орієнтацією та гендерною ідентичністю», – розповідає директорка громадської організації «Інсайт» Олена Шевченко. На окупованих територіях знищують ЛГБТ-лояльні місця На окупованій території нападають не тільки на представників ЛГБТ-спільноти, а й трощать місця, які раніше користувалися у них популярністю. Відтак, на початку червня 2014 року бойовики розгромили гей-клуб «Вавилон» у Донецьку. «Донбас.Реалії» побували там і впевнилися: заклад уже не працює. Двері там зачинені, а на фасаді – інформація про оренду. Крім того, у Донецьку також розгромили місце, де розміщувався культурний фонд «Ізоляція». Тут завжди лояльно ставилися до преставників ЛГБТ. «Вони казали, що таке мистецтво вони хотіли б знищити і спалити. І насправді, потім ми дізналися, що більшість книг, які знаходилися в нашій бібліотеці, були знищені – їх просто спалили. Більшість великих інсталяцій, зроблених з металу, були просто порізані і продані. А деякі з інсталяцій були підірвані», – розповідає директор з комунікацій і розвитку Фонду «Ізоляція» Михайло Глибокий. Фонд перебрався до Києва. Тут «Ізоляція» продовжує займатися звичною для себе справою: допомагає сучасним українським художникам і активістам, серед яких є представники різних орієнтацій і гендерних приналежностей. Така свобода, пояснюють у фонді, в реаліях «русского мира» існувати не могла. «Вони кажуть, що такі цінності їм не подобаються, такого вони б не хотіли бачити у своїй новій «республіці», і це теж стало причиною, чому вони хотіли захопити «Ізоляцію»», – продовжує Михайло Глибокий. «Мужолозтво» у фейковій «конституції» бойовиків Правозахисники зазначають – Донбас і до війни був достатньо гомофобним регіоном, але зараз це стало цілеспрямованою політикою керівництва угруповань бойовиків, які визнані в Україні терористичними. «Ця політика спочатку навіть була зафіксована у так званих «конституціях» «ДНР» і «ЛНР». Були такі положення, як колись в Конституції УРСР, що це кримінальний злочин – мужолозтво. Але їм, мабуть, хтось одразу натякнув, що у документах таке писати не варто і це прибрали. Але це не змінилося в риториці керівництва», – зауважує співробітниця Центру громадянських свобод Олександра Романцова. ​«На підвалі принижували і ображали» – свідчення представників ЛГБТ на окупованому Донбасі Разом із російськими колегами правозахисники Центру провели дослідження про порушення прав ЛГБТ на Донбасі. Опитали понад сотню людей зі спільноти. Ось тільки кілька уривків з цих інтерв’ю: «Когось могли вільно виловити на вулиці, а когось могли здати, що він живе у певному будинку. Тоді машина просто під’їжджає до будинку, чекає під під’їздом, а потім людину беруть і все». «На підвал – туди поміщали для залякування, отримання викупів і безкоштовної робочої сили. На підвалі принижували і ображали». «Його тримають в якомусь підвалі. Дають їжу реально як собакам, в якихось мисочках ногою підсовують. Ставлення жахливе. Били металевою палицею, ображали, тому що він гей». Немає підстав говорити про цілеспрямовані утиски ЛГБТ-спільноти – соціальний працівник Утім, не всі поділяють тривогу активістів і правозахисників. У Донецьку із знімальною групою «Донбас.Реалії» погодився зустрітися Юрій Осипов. Він працює в організації «Союз Амікус», яка займається профілактикою ВІЛ/СНІДу серед уразливих груп. Він не припиняв своєї діяльності в окупації і вважає – говорити про цілеспрямовані утиски ЛГБТ-спільноти немає підстав. «Прояв агресії до ЛГБТ з боку військових, саме як до спільноти, а не громадян – таких фактів особисто я не знаю. Хоча у мене велика база даних людей і я завжди на зв’язку», – каже співробітник громадської організації «Союз Амікус» Юрій Осипов. Водночас, соціальний працівник визнає: з міркувань безпеки їм довелося відмовитися від офісу, де раніше проводили зустрічі, він не вважає, що ситуація з гомофобією у Києві кардинально відрізняється від донецької. «Я впевнений у тому, що навіть у Києві, де нещодавно пройшов Марш рівності, ніхто на весь Хрещатик не буде кричати про свою орієнтацію, тому, що це може призвести до наслідків», – додає він. У «Правому секторі» нормальні мужики – ватажок бойовиків Про гомофобію в українській столиці у 2015 році згадував й лідер угруповання «ДНР» Олександр Захарченко. «Я почав поважати «Правий сектор», коли вони побили геїв у Києві. Ви знаєте, вперше у житті я зрозумів, що у «Правому секторі» нормальні мужики», – заявив тоді лідер бойовиків. Останній Марш рівності теж не обійшовся без сутичок, але декілька тисяч учасників, які не побоялися вийти на вулиці столиці – це наочна демонстрація відмінності між Києвом і Донецьком, зауважують правозахисники та громадські активісти. ПОВНИЙ ВИПУСК ПРОГРАМИ «ДОНБАС.РЕАЛІЇ»: Працюю на Радіо Свобода з 2013 року. Потрапив в редакцію за тиждень по початку Євромайдану. Саме висвітленням подій Революції гідності займався до весни 2014 року. Згодом окупація Криму та протистояння на Донбасі. З початку літа 2014 року займаюсь висвітленням війни на Донбасі. Був мобілізований до Збройних сил України у серпні 2022 року."
"2017-06-17","https://www.radiosvoboda.org/a/28560658.html","Якщо це боротьба за права, то ми не повинні ховатися – Зорян Кісь","Київ – Країна для всіх: під таким гаслом триває тиждень міжнародного форуму «КиївПрайд» – однієї із найбільших освітніх, культурних та правозахисних подій, які стосуються ЛГБТІ-спільноти. Відкрили «КиївПрайд-2017» у вівторок, а завершитись подія має цієї неділі запланованим Маршем рівності. Минулого року на цю ходу вийшли більш ніж півтори тисячі людей, а цього року анонсують п’ять тисяч. Між тим, є також люди, які виступають проти проведення форуму і ходи. Вони вже провели кілька акцій протесту і планують інші – у день маршу. ​ Увага до «КиївПрайду» прикута вже традиційно з боку людей різних поглядів. Зокрема, будівлю Малої опери у Києві, де відбувалось відкриття цьогорічного форуму, пікетували близько 20 противників проведення заходу. No media source currently available ​На ранок 18 червня також запланована подібна акція. У Facebook організатором зазначена ініціатива «Кахетон», однак на сторінці «Правого сектора» є також пост із закликом «вберегти родинну традицію від деградації, а воюючу Батьківщину від чергової інформаційної диверсії» та лінком на цю подію. ​Раніше у коментарі Радіо Свобода речник «Правого сектора» Артем Скоропадський зазначив, що якщо буде можливість, то вони спробують заблокувати ходу. Про те, які насправді плани і застереження у організаторів Маршу рівності Радіо Свобода розповів Зорян Кісь, член правління форуму «КиївПрайд» і радник з безпеки маршу: – Власне, «КиївПрайд» – це ціла низка різних подій. Цього року «КиївПрайд» триває аж 10 днів. Він включає в себе різного роду культурні події: кінопокази, дискусії, перфоманси, на які можуть прийти всі, хто хоче, а не лише представники і представниці ЛГБТІ-спільноти. Взагалі, ми намагаємось з кожним роком робити цю подію цікавішою й більш відкритою для всіх, і дуже важливо для ЛГБТІ-спільноти бути частиною цього суспільства, робити свій внесок в його розвиток. І власне, кульмінацією цих 10 днів стане марш, який відбудеться у неділю вранці піж гаслом «Країна для всіх». Ми оприлюднили політичну декларацію: публічний простір українських міст, і не лише міст, належить усім однаковою мірою, тобто всі, в тому числі наші опоненти, мають право вільно висловлювати свою думку і мирно говорити про те, які права обмежуються для різних груп. Якщо ж говорити про права ЛГБТІ, то я мушу сказати, що ми не виступаємо за якійсь особливі права спільноти. Ми виступаємо за те, щоб зникли юридичні бар’єри для таких елементарних прав, які мають гетеросексуальні пари в Україні. Це право успадкування, це право не свідчити один проти одного у суді, це право взяти спільний іпотечний кредит, це право відвідати одне одного в лікарні. Врешті-решт, це право поховати свого партнера, тому що юридично. Ми виходимо, власне, для того, щоб могти говорити самі за себе. Наші опоненти дуже часто намагаються поширювати про нас міфи, стереотипи. Ми хочемо, щоб люди бачили, як ми насправді виглядаємо. І чого ми насправді хочемо в цій країні. Ми не хочемо встановлювати, як людям нав’язують, ніяку «гомодиктатуру». Якщо пам’ятаєте, перед Майданом була така інформаційна антиєвропейська кампанія. Одне з її гасел було, що асоціація з Євросоюзом – це легалізація одностатевих шлюбів. Власне, ось ці міфи про «гейропу», про «гомодиктатуру», про пропаганду ми хочемо розвіяти. – Цього року практично вся інформація про заходи «КиївПрайду» була у відкритому доступі, як і минулого року. Але раніше вся інформація була закрита, про локацію Маршу рівності журналістам, наприклад, не повідомляли, нас збирали в одній точці Києва і везли в іншу автобусом. Що змінилось? – Ми зрозуміли, з одного боку, що така секретність не має особливого сенсу, тому що ми втрачали дуже багато потенційних учасниць та учасників. Справді, пресі це було дуже некомфортно. Преса спізнювалася, ми затягували через це ходу. І головне – інформація потрапляла до наших опонентів настільки швидко, що вони встигали доїхати при бажанні з будь-якої точки міста. І врешті, прайд – це про відкритість, прайд – це про сміливість. Якщо це боротьба за права, то ми не повинні ховатися, не повинні боятися врешті-решт. ​Попри все ми впевненні, що марш «КиївПрайд» цього року пройде абсолютно безпечно. Ми дуже довго й плідно співпрацювали з поліцією. І, до речі, не можна сказати, що поліція на марші «КиївПрайд» буде захищати геїв й лесбійок. Поліція на марші буде виконувати свою роботу і забезпечуватиме громадський порядок. – Минулого року хода відбулася на високому рівні, відомо тільки про одного постраждалого після Маршу рівності. Але є така думка, що успіх минулорічної акції пов’язаний із попереднім керівництвом Нацполіції. Чи змінилось щось сьогодні? – Ми не помітили суттєвих змін в комунікації. Власне, керівництво київської поліції, з якою ми спілкувалися і цього року, і минулого – те саме, ми довіряємо одне одному. Ніяких проблем немає. Мені здається, що зараз той час в Україні, коли все відходить від такого, знаєте, якогось феодального азіатського способу думання, що все залежить від конкретних людей, від царя, чи від боярина. І ми переходимо до того, що працюють інституції, які незалежні від того, хто їх очолює. І другий момент. Поліція, власне, дуже добре спрацювала на «Євробаченні». Вона отримала хороші відгуки. Має добру репутацію тепер. І було б дуже погано для поліції погіршити цю репутацію, не виконавши роботу на марші. – Центр інформації про права людини провів дослідження щодо ситуації із правозахисниками і громадськими активістами через три роки після подій Майдану. Голова правління центру Тетяна Печончик на прес-конференції у п’ятницю озвучила деякі результати: «Це дослідження показало, що саме напади, фізичне насильство, пошкодження техніки, майна, офісів, погрози є однією із головних проблем протягом останніх трьох років, і ще більшою проблемою є безкарність таких нападів і відсутність ефективного розслідування. Дослідження з іншого боку також показало, що однією із груп, яка найбільш системно піддавалася таким нападам та атакам, були саме ЛГБТ-активісти та активістки». ​У відповідь представник Національної поліції України, контактна особа від України щодо злочинів на ґрунті ненависті Олексій Крюков зазначив, що за останні два роки поліція облікувала 32 таких провадження, з них 11 направлено до суду. «Останні два роки ми включаємо до цих злочинів і також злочини, які вчиняються щодо представників ЛГБТ-спільноти, якщо тут міститься не особистий мотив, а мотив стосовно саме цієї спільноти. Тому в звіт від України нами цього року включено як первинна поліцейська кваліфікація 11 таких випадків і це офіційна позиція України як держави», – сказав він. Як ви оцінюєте цю ситуацію і ці цифри? – Мені здається, що 11 зафіксованих злочинів – це надто низька цифра, тому що випадків таких набагато більше, але, на жаль, люди, з якими це трапляється, дуже часто воліють не заявляти, не звертатися до поліції. Дуже часто, на жаль, коли люди все-таки приходять до поліції, розповідають, що з ними сталося і чому саме на них напали, то з них або глузують, або погрожують: якщо ти, мовляв, не забереш заяву, то ми всім розповімо, за що тебе побили, за що тебе покарали. Тому дуже добре, що це починається, дуже добре, що є ці перші 11 справ, але дуже важливо, щоб вони отримали логічне завершення у вигляді реального покарання для тих, хто ці злочини вчинив, тому що зараз найчастіше такі випадки кваліфікуються як звичайне хуліганство. Не враховується мотив побиття. І це стосується не лише гомофобних мотивів, але й расистських, нападів на будь-якому іншому ґрунті. В результаті, люди або взагалі не отримують покарання, або отримують умовний термін та ще й стають героями у своїх середовищах. На етапі слідства поліція поки що побоюється розслідувати такі злочини, тому що вони не знають, як це робити, як це довести, як зібрати докази і вони впевненні, що така справа розвалиться у суді. А як розслідувати хуліганство – вони знають, у них є практика, тож вони, власне, воліють саме такі матеріали передавати до суду. Я сьогодні на цій розповідав про свій випадок, коли на мене і мого партнера Тимура напали в центрі Києва. Ми звернулися тоді із заявою до поліції, було відео цього нападу. Там достатньо чітко видно обличчя, але, на жаль, розслідування нічим не завершилося. ​– І повертаючись до гасла цьогорічного форуму «Країна для всіх». Наскільки воно відповідає українським реаліям і в чому, на вашу думку, є проблеми? – Гасло стосується не лише ЛГБТ-спільноти. Звичайно, це насамперед акція за права ЛГБТ, але не лише. У нас є понад мільйон внутрішніх переселенців, серед яких є й ЛГБТ, і представники національних меншин, є люди, які належать одночасно до кількох вразливих груп. Це стосується суспільства загалом, у якому поки що немає розуміння, для чого потрібна рівність і для чого рівні права для всіх. Тому ми виходимо під таким гаслом. Що стосується рішення конкретних проблем, то Україні, насамперед, потрібно виконувати свої власні обіцянки, виконувати свої власні плани. Україна вже другий рік має національний план з прав людини до 2020 року. Це – чудовий документ, всім він дуже подобається. Україна має чим похвалитися перед іноземними партнерами, але вічна проблема українських документів – це їх втілення в життя. У цьому документі прописані стратегія і конкретні кроки, як забезпечити права людини для усіх в Україні, – і для переселенців, і для національних меншин, і релігійних меншин, і для ЛГБТ-спільноти, і для усіх. – Що гальмує виконання цих обіцянок, на вашу думку? – Знаю навіть точно, що. Мені сказав один із досить високопоставлених людей в країні, що немає політичної волі виконувати це. Очевидно, є якісь політичні домовленості стосовно прав ЛГБТІ – я у цьому абсолютно впевнений. Якщо пригадаєте, в листопаді 2015-го «з боєм» були внесені поправки до Трудового кодексу, які гарантували захист від дискримінації за ознаками сексуальної орієнтації і гендерної ідентичності. Власне, тоді в кабінеті спікера була досягнута домовленість, що кілька голосів, яких не вистачало, консервативне лобі дасть тільки за умови, що більше ніяких кроків назустріч ЛГБТІ-спільноті на державному рівні не буде. Тоді спікером був пан Гройсман. Зараз він прем’єр-міністр, і саме від нього залежить реалізація прав. – Про що обов’язково потрібно пам’ятати людям, які планують прийти на Марш рівності? – Закликаю усіх зайти на наш сайт. Там ми опублікували дуже детальну інструкцію з безпеки. Головне – пам’ятати, що найбільш небезпечний момент – не сам марш, а підходи і відходи від нього, тому що наші опоненти люблять таку річ як «сафарі»: вони можуть бігати по місту і шукати людей, які виглядають, як учасники чи учасниці маршу, тому не треба втрачати пильність. Після маршу ми просимо усіх сховати будь-яку символіку, щоб в місті їх не могли за цим ідентифікувати. І головне: попри те, що буде поліція і організатори, ми всі, кожен і кожна, самі відповідаємо за свою безпеку, і ми всі –дорослі люди. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2017-06-14","https://www.radiosvoboda.org/a/28547659.html","Чи зникне в Україні поділ на чоловічі та жіночі професії?","Обмеження на роботу для жінок хочуть скасувати. Наказ Міністерства охорони здоров’я від 1993 року передбачає заборону жінками обіймати сотні посад через шкідливий вплив на здоров’я. Та в окремих профспілках не згодні із таким рішенням, бо вбачають ризики потрапляння жінок в «рабські умови». Обмеження на посади існують і у військовій службі, з чим борються жінки-військові. Та незабаром в Україні має запрацювати нова інституція задля забезпечення гендерної рівності. 5 мільйонів євро на ці ініціативи надає країні уряд Швеції. Машиніст метро, кранівник, водій автомобіля на більш ніж 14 місць, водолаз, гірник та ще понад 400 професій, які не можна обіймати жінкам, на сьогодні вказані в переліку Міністерства охорони здоров’я. Цей документ від 1993 року виконувач обов’язків міністра Уляна Супрун пропонує повністю скасувати. «За» і «проти» жінок-гірників Жінки мають самостійно вирішувати, чи є робота для них шкідливою, зазначає співголова координаційної ради Коаліції з протидії дискримінації в Україні Ірина Федорович. Вона додає, що скасування цього переліку буде лише маленьким кроком на шляху до гендерної рівності в Україні. «Подібні переліки – це залишки радянської системи. В розвинених країнах таких переліків немає. Жінка самостійно визначає, де вона хоче працювати і яким чином захищати своє здоров’я, материнство, а не держава це буде визначати, як ми маємо на сьогодні. Дуже важливо, щоб слідом за МОЗом інші міністерства переглянули свою нормативну базу таким чином, щоб такі переліки були видалені», – наголошує Ірина Федорович. «Здоровий глузд нарешті перемагає», – так прокоментувала ідею скасування згаданого документа народний депутат, член міжфракційного депутатського об’єднання Ольга Червакова. За її словами, «застарілий» наказ треба було скасувати ще раніше, оскільки він і так не виконується. Депутат наголошує: вимоги повинні ставитися до стану здоров’я, а не до статі людини. ​«Це сексизм вважати, що жінка не може впоратися з таким навантаженням. Лише сама жінка, точніше будь-яка людина, може вирішувати, чи вона може впоратися з тим чи іншим навантаженням, чи не може. Бо так ми дійдемо до того, що жінці йти в політику не можна, бо там теж велике навантаження. І якщо вже наказ розглядати до останньої літери, він передбачає, що жінкам не можна працювати вночі. Хочу нагадати, як ми приймали бюджет вночі. Відповідно, 12% депутатів (така частка жінок у нинішньому складі парламенту – ред.) працювали незаконно? Тоді взагалі можна поставити під сумнів представницьку функцію парламенту», – зазначила Ольга Червакова. Гірник в минулому, а зараз голова Незалежної профспілки гірників України Михайло Волинець вважає, що не варто скасовувати заборони на працю в небезпечних місцях для жінок. «Це ненормально. В нас жахливі умови праці в шахтах. А зараз на такі маленькі зарплати вже не буде кому працювати в шахтах, хіба що жінки та одинокі матері, в яких немає годувальників, змушені будуть йти в рабські умови працювати. Колись в шахтах працювали жінки – вони були мотористами, коногонами. І там, де жінки працювали, звісно, завжди було чистіше, якісь ромашки стояли в банці з водою, підметено завжди, акуратно і мужики не так матюкаються…», – зазначає Михайло Волинець. Гендерний омбудсмен з’явиться в Україні Зарплата жінок в Україні на 25% менша за чоловічу, такі дані зазначив в своїй доповіді офіс Уповноваженого Верховної Ради з прав людини. В дослідженні від лютого також йдеться, що серед причин дискримінації передовсім – недостатній рівень захисту та недостатні зусилля державної влади щодо підвищення правової культури жінок. Та останнім часом питання рівності прав чоловік і жінок стали порушувати на найвищому рівні держави. У Кабінеті міністрів заявили про запровадження посади Урядового уповноваженого з питань гендерної політики. Віце-прем’єр з питань європейської та євроатлантичної інтеграції Іванна Климпуш-Цинцадзе сподівається, що такий Уповноважений почне роботу вже через 3 місяці, і що подавати на конкурс свої кандидатури будуть як жінки, так і чоловіки. Фінансувати проекти спрямовані на рівність готові і європейські країни. Швеція виділила 5 мільйонів євро, за рахунок яких будуть підтримувати роботу новоствореного офісу Уповноваженого та реалізовувати національні програми. Правозахисники, які відстоюють питання рівності, стверджують, що проблема насправді не в коштах, а в бажанні влади втілювати антидискрімінаційні ідеї. Із певним скептицизмом ставляться і до новоствореного офісу при Кабміні. Ірина Федорович стверджує, що все залежить від того, хто обійме посаду та які матиме повноваження, бо є ризик, що структура матиме лише номінальний характер. «Чому у нас зі всіх міністрів аж дві жінки? І цей розклад не міняється роками, незалежно від Кабінету міністрів. Чому в нас завжди прем’єр-міністри та президенти лише чоловіки? Жінки не можуть, чи не доходять, чи їх щось зупиняє? Потрібно поступово вибудовувати цю систему, змінювати, шукати системні недоліки і їх вирішувати. Це не питання одного року, це не питання одного гранту. Це питання в першу чергу бажання реально працювати над цим», – зазначає Ірина Федорович. «Снайперок оформлюють кухарками» – жінки в ЗСУ «Крім кораблів і суден», «крім високомобільних десантних військ», «тільки для навчальних підрозділів» – подібні поправки можна знайти лише для жінок-військовослужбовців у переліку штатних посад, затверджених Міністерством оборони. Це вже розширений перелік, зазначає громадська активістка, доброволець та керівник Центру підтримки аеророзвідки Марія Берлінська. Його подовжили після презентації дослідження «Невидимий батальйон», яке провела Марія із кількома експертами. До цього жінки офіційно навіть снайперами не мали права бути. «Все одно три чверті посад для жінок закриті. Плюс військова освіта закрита, плюс багато офіцерських посад закриті. Чи можлива гендерна рівність – звичайно, можлива. Подивіться на США, на Ізраїль. Жінки мають право обіймати весь перелік посад. Це найуспішніші армії світу і вони давно відмовились від цих обмежень. Це радянські пережитки. І ми зараз з ними боремось», – розповідає громадська активістка. Жінок нагороджують менше, ніж чоловіків, виходячи із дослідження. Хоча станом на жовтень 2015 року службу проходили близько 14,5 тисяч жінок-військовослужбовців та 30,5 тисяч працівниць Збройних сил, а участь у проведенні АТО взяли близько 1000 військовослужбовиць. «Снайперок оформлюють кухарками. Досі жінок оформлюють не за тими посадами, на яких вони перебувають. Оформлюють прибиральницями, швачками, діловодами тилу і так далі. Мають бути зміни в законі. Я зараз знімаю кіно з трьома цілями: задокументувати, розширити для жінок можливості обіймати будь-які посади в залежності від професійної кваліфікації та показати на Заході, нагадати, що в нас війна», – пояснює Марія Берлінська. Основні проблеми, на які вказують жінки: їх фактично не допускають до прийняття рішень у Збройних силах, а також відсутність певних побутових умов – брак спеціалізованого медичного обслуговування для жінок, відповідних розмірів форми і взуття. «Фактично, інфраструктура Збройних сил України облаштована під потреби чоловіків і виключає із армії жінок із їхніми специфічними потребами», – йдеться в дослідженні. Ці всі моменти можливо виправити лише змінами до законодавства, переконані правозахисники, на думку яких в Україні чоловікам легше досягати успіху. Офіс Уповноваженого з питань гендерної політики буде четвертою інституцією в Україні, яка займатиметься питаннями рівності. Міністерство соціальної політики має відповідний департамент у себе в структурі, при комітеті Верховної Ради з прав людини є підкомітет із гендерної рівності і недискримінації, є представниця омбудсмана з питань рівності і недискримінації – Аксана Філіпішина. Журналіст Українського бюро Радіо Свобода з 2015 року. До команди приєналася як переможниця Регіональної стипендії Радіо Свобода/Радіо Вільна Європа. Після завершення стипендії залишилася працювати в редакції кореспондентом. Автор і ведуча серії радійних програм «Свобода в деталях», яка виходила на частотах Радіо НВ. Ведуча і журналіст програми «Ньюзрум», автор серії програм «Коротка пам'ять», які виходять на Ютуб-каналі Радіо Свобода Україна. В журналістиці працює з 2009 року. Починала свій шлях з роботи на комунальному телебаченні міста Южного Одеської області."
"2017-06-11","https://www.radiosvoboda.org/a/28539962.html","В останні роки гендерна політика України дуже нагадувала «голову професора Доуеля» – Марфа Скорик","Київ – Кабінет міністрів запровадив посаду урядового уповноваженого з гендерних питань. Постанову про це міністри ухвалили 7 червня. За словами віце-прем’єра Іванни Климпуш-Цинцадзе, нова інституція буде займатися координацією гендерної політики державних органів. Між тим, деякі громадські активісти вказують на тривалу відсутність прогресу у гендерній політиці протягом останніх років та висловлюють занепокоєння щодо кола можливостей нової інституції в умовах реформ, зокрема – децентралізації. No media source currently available Урядовий уповноважений з гендерних питань може почати роботу вже через три місяці, вважає віце-прем’єр з питань європейської та євроатлантичної інтеграції Іванна Климпуш-Цинцадзе. Вона сподівається, що подавати на конкурс свої кандидатури будуть як жінки, так і чоловіки. «Очевидно, зараз потрібно провести конкурс, набрати людей і на цю посаду, і на апарат, сподіваємося, що така координаційна інституційна спроможність у рамках секретаріату Кабінету міністрів і допоможе нам мати можливість ефективно як координувати, так і забезпечувати реалізацію політики на загальнодержавному рівні, а одночасно і моніторити, і оцінювати наш поступ із впровадження питань тут, в Україні, і з протидії як домашньому насильству, так і насильству щодо жінок, гендерно зумовленому насильству», – сказала вона. 10 червня виконавча директорка програми «ООН Жінки» Фумзіле Мламбо-Нґкука та посол Швеції Мартін Хаґстрем підписали із представниками української влади угоду на фінансування чотирирічного проекту щодо забезпечення гендерної рівності в Україні. Як повідомили в офісі Климпуш-Цинцадзе, бюджет проекту складає 5 мільйонів євро, які частково будуть спрямовані на забезпечення діяльності нового уповноваженого. Між тим, Україна донині не ратифікувала Стамбульську конвенцію, яка стосується протидії та запобіганню домашньому насильству, а профільний законопроект Верховна Рада ухвалила у листопаді минулого року тільки у першому читанні, бо знайшлися депутати, які вважають, що поняття «гендер» «загрожує українській духовності». Із чим може бути пов’язане таке пожвавлення у питанні забезпечення гендерної рівності, Радіо Свобода розповіла представниця громадської ради при Міністерстві соціальної політики, директорка Київського інституту гендерних досліджень Марфа Скорик. – Це пожвавлення здається мені дещо «сезонним», бо перед цим ми мали майже 7-річний провал такої політики із 2010-го – і фактично до кінця 2016 року, який був пов’язаний із адміністративною реформою і знищенням Міністерства у справах сім’ї, молоді та спорту, яке адмініструвало питання рівності. Звичайно, і неурядові організації жіночі, й експертне середовище були цим дуже стурбовані та активно дуже реагували на ці події. І мені здається, що ці сукупні зусилля, які після 2014-го почали давати позитивні плоди, нарешті акумулювались у цій давно очікуваній події. Просто у нас є закон про рівність жінок і чоловіків 2005 року, і створення такого органу при Кабінеті міністрів України передбачено ще цим законом. – Що насправді зможе робити урядовий уповноважений? Наскільки така інституція сьогодні потрібна в Україні? – Це четверта інституція, яка буде займатися питаннями рівності. У нас є спеціальний уповноважений орган – це Міністерство соціальної політики, який має відповідний департамент у себе в структурі, а в департаменті є відділ гендерної політики із 5 осіб. У нас є при комітеті Верховної Ради з прав людини підкомітет із гендерної рівності і недискримінації. У нас є представниця омбудсмана з питань рівності і недискримінації – Аксана Філіпішина, і в її офісі є спеціальний фахівець, який займається питаннями гендерної рівності – це ще одна людина. Фактично зараз ми отримуємо ще один орган, і питання – в тому, хто що робитиме і як розводити ці функції. Оскільки підготовка положення про офіс уповноваженого при Кабміні відбувалася у дуже закритому режимі, різні експерти бачили різні версії цього положення, а саме в положенні написано, що має робити той чи інший орган. Завдання уповноваженого – три основні – це координація різних міністерств (це справді – річ, яку ніхто не робив), це – моніторинг актів Кабміну щодо дотримання принципів гендерної рівності, і третя функція – це взаємодія із громадянським суспільством. І за проектом постанови, про який мені відомо, ми матимемо ще 5 людей в офісі нового уповноваженого (у тексті положення, яке разом із постановою опубліковане на сайті уряду, не згадується про розмір штату нової установи – ред.). Останні 7 років здійснювана політика дуже нагадувала «голову професора Доуеля», тобто вона існувала на національному рівні, було декілька підготованих співробітників, які локалізувалися у Міністерстві соціальної політики, але вся вертикаль просто висіла – її не було. – Багато анонсів було останнім часом: у поліції буде мережа протидії домашньому насильству, у Мін’юсті – інститут радників із гендерних питань. Якщо говорити про політику щодо гендерної рівності загалом, яку Україна впроваджує на державному рівні, то як ви сьогодні оцінюєте цей процес? Що є хорошого, а що поганого, на вашу думку? – Є таке прислів’я про стратегію і тактику про те, що тактика без стратегії – це тільки метушня перед провалом. Якщо ми не маємо чіткої картини, де зібраний весь «пазл», хто і що робить, у якому порядку, хто відповідальний і які механізми звітності, – ми не матимемо ефективного результату. І якщо ми маємо радників, але не маємо положення про радників, списку вимог до цих гендерних радників, якщо ці гендерні радники не сертифіковані по гендеру, якщо вони не отримали базових знань – вони не зможуть радити, як слід. Є дуже велика спокуса створювати і називати словом «гендерний» дуже багато різних структур, людей і зробити цей процес масовим. І якщо все це діється, а дискримінація поглиблюється, і це дуже легко з’ясувати, бо це дуже добре видно зі статистики… – У вас є такі дані, що дискримінація поглиблюється? – Із 2010 по 2016 рік у нас відбувалось падіння у всіх сферах усіх показників: доступ до послуг охорони здоров’я падав, доступ до освіти знижувався, доступ до ринку праці знижувався, а показники безробіття, зокрема, прихованого безробіття – зростали, витискання жінок у нелегальну зайнятість – зростало. Виокремились вразливі групи жінок. Наприклад, це – сільські жінки: 97% сільських жінок не мають доступу до оплачуваної праці. Ви уявляєте, що відбуватиметься за умов страхової медицини і пенсійної реформи? Це – системні проблеми. Системні проблеми потребують системної реакції. Чи зможе офіс іще з п’яти людей до тих п’яти людей, які є в Мінсоцполітики, її забезпечити? І нам треба пам’ятати, що ми живемо у країні, яка реформується. У нас буде реформа децентралізації: ціла низка функцій перейде на місцевий рівень. Як при цьому новоухваленому механізмі зі створенням офісу, з міністерством, з усім цим – як це можна буде забезпечити? Зараз немає бачення ні в кого, я так розумію. – Які першочергові завдання зараз стоять перед державними інституціями у питаннях щодо гендерної рівності? – Україна потребує головного стратегічного документу – плану дій у цьому напрямку. Його треба розробити. У нас зараз розробляється державна програма із забезпечення рівності жінок і чоловіків на найближчі три роки, але вона не є такою всеохопною. Грубо кажучи, створений офіс мав би заявити про себе такою стратегією діяльності. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2017-06-10","https://www.radiosvoboda.org/a/news/28539894.html","Швеція надала Україні 5 мільйонів євро на утвердження гендерної рівності – Кабмін","Швеція надала Україні 5 мільйонів євро на утвердження гендерної рівності, повідомила прес-служба віце-прем’єр-міністра України. Угоду про фінансування проекту «Гендерна рівність у національних реформах та встановленні миру і безпеки в Україні» підписали в Києві заступник генерального секретаря ООН, виконавчий директор програми «ООН-Жінки» Фумзіле Мламбо-Нґкука та надзвичайний і повноважний посол Швеції в Україні Мартін Хаґстрем, мовиться в повідомленні. Проект передбачає бюджет у п’ять мільйонів євро і розрахований на чотири роки. Фінансування буде спрямовано на забезпечення комплексного національного механізму впровадження гендерної рівності в галузевих реформах через підтримку роботи новоствореного офісу Урядового уповноваженого із питань гендерної політики, а також допомогу в реалізації Національного плану дій «Жінки, мир, безпека». Віце-прем’єр-міністр із питань європейської та євроатлантичної інтеграції України Іванна Климпуш-Цинцадзе під час церемонії підписання наголосила, що пріоритетними завданнями цього проекту було визначено моніторинг поточного стану гендерних питань в Україні та динаміки суспільних змін, впровадження пілотного проекту щодо запровадження посади радників у силових відомствах, підвищення інституційної спроможності та покращення координації роботи всіх структур, які мають забезпечувати гендерну рівність. «Ми розуміємо, що український народ не може самостійно впоратися з таким докорінним реформуванням, яке передбачає зміну суспільної свідомості та руйнування гендерних стереотипів. Але ви не самі на цьому шляху, ми разом із вами і готові вам допомогти і підтримати вас», – наголосила Фумзіле Мламбо-Нґкука. Вона додала, що вважає інвестування в розвиток українського суспільства, яке наразі здійснює уряд Швеції, одним із найбільш сталих та довготермінових, бо воно забезпечує якісну зміну рівня життя наступних поколінь. Мартін Хаґстрем при цьому уточнив: «Коли ми говоримо про гендер, ми не говоримо виключно про жінок, ми говоримо про захист прав усіх громадян України. Наприклад, середня тривалість життя чоловіків в Україні набагато менша, ніж у жінок, і це питання також потребує уваги». Окрім уряду Швеції, значну підтримку щодо встановлення гендерного рівноправ’я в Україні здійснює уряд Канади, додали в урядовому повідомленні. Як повідомив надзвичайний і повноважний посол Канади в Україні Роман Ващук, у п’ятницю за підтримки Канади в Україні була заснована Асоціація жінок-поліцейських та працівниць правопорядку. «В кожен наш проект ми додаємо елемент запровадження гендерної рівності, бо це свідома позиція Канади. Адже 6 червня Христя Фріланд, міністр закордонних справ Канади, оголосила гендерну рівність і феміністичний підхід до міжнародних відносин одним із пріоритетів нашої зовнішньої політики», – наголосив посол Канади. У середу Кабінет міністрів ухвалив запровадити в Україні посаду уповноваженого з питань гендерної політики. За словами віце-прем’єр-міністра Іванни Климпуш-Цинцадзе, уповноважений буде відповідальний за координацію гендерної політики державних органів. «Долання гендерних стереотипів – це справа далеко не проста. Це не йдеться про жіноче питання, а йдеться про питання стабільності і безпеки розвитку як суспільства, так і держави», – сказала вона."
"2017-05-25","https://www.radiosvoboda.org/a/news/28508147.html","Жінки Ірану дискримінуються на професійному рівні – HRW","Більш ніж одна з трьох жінок з університетською освітою в Ірані стикається з дискримінацією та іншими перешкодами на робочому місці, повідомляє у доповіді від 25 травня міжнародна правозахисна організація Human Rights Watch. У документі йдеться, що жінки складають всього 17 відсотків робочої сили Ірану, і їм треба дати можливість участі в економічних процесах країни. У відсотках рівень зайнятості іранських жінок нижчий за середній (20%) на Близькому Сході і в Північній Африці, і найнижчий у світі загалом. Правозахисники кажуть, що багато дискримінаційних законів все ще діють в Ірані, особливо в тому, що стосується сімейного права. Вони перешкоджають гендерній рівності в суспільстві і праві на працю. Крім того, вказуються факти жорстокої розправи влади з правозахисниками через їхні дії, спрямовані на забезпечення гендерної рівності. Йдеться, зокрема, про переслідування 2006-2008 років учасників кампанії «Один мільйон підписів» з привернення уваги до дискримінаційних гендерних законів в Ірані. У доповіді HRW вказується, що внутрішнє законодавство перешкоджає рівному доступу жінок до робочих місць, а також обмежує вибір професій, оскільки участь дружини в певному виді діяльності може бути юридично контрольована її чоловіком. При чому його письмова згода часто є вимогою від потенційного роботодавця. Закон 2011 року для сприяння збільшенню кількості населення і підтримки багатодітних сімей накладають ще більший тягар на іранських жінок, кажуть правозахисники. Водночас офіційний Тегеран заявляє, що захищає жінок від дискримінації в суспільстві і наводить як приклад Масуме Ебтекар, що була призначена віце-президентом Ірану в 1997 році. Водночас лише три з-поміж 29-ти міністрів кабінету президента Хасана Роугані є жінками. Станом на листопад 2016 року лише 6 відсотків членів парламенту Ірану складали жінки, тоді як середній світовий показник – близько 23 відсотків. У HRW, формуючи доповідь, використовували урядову статистику і заяви офіційних осіб, а також інтерв’ю з десятками чоловіків і жінок, які жили і працювали в містах по всьому Ірану. Організація також консультувалася з деякими іноземними компаніями, які мають чи мали бізнес в Ірані або планують розпочати свою діяльність в цій країні."
"2017-05-10","https://www.radiosvoboda.org/a/28478481.html","Розмаїття по-українськи. Підтримка національних культур і прояви гомофобії?","Київ – «Святкуємо різноманітність» – гасло цьогорічного міжнародного пісенного конкурсу «Євробачення», який у ці дні приймає Київ. Але казати про те, що в Україні захищають та цінують розмаїття – національне або гендерне – наразі не доводиться, визнають експерти. Так, на околиці Києва невідомі спалили поселення ромів, а спробу розмалювати у кольори веселки відому в Києві Арку дружби народів зупинили релігійні активісти, представники «Правого сектору» і ВО «Свобода». І хоча мер Віталій Кличко пообіцяв завершити оздоблення арки фрагментом українського національного орнаменту, гіркий присмак нетолерантності залишився, визнають експерти. ​Як розуміють українці поняття «розмаїття»? Що означає «шанувати різноманіття»? Центр соціальної активності попросив відповісти на це запитання ВІЛ-позитивну дівчину, хлопця з інвалідністю, рома і трансгендерну дівчину. «Шанувати різноманіття – це поважати себе, кожного та бути вільним; це поважати індивідуальність кожної людини; бути собою; бути разом, незважаючи на походження. Для мене поважати різноманіття – це бачити цінність у кожній людині», – відповіли учасники опитування. ​ На початку травня на вулицях столиці України були вивішені білборди з написами «Святкуймо різноманіття та рівність», які співзвучні з офіційним слоганом «Євробачення» – Celebrate Diversity. Цю соціальну рекламу розмістив правозахисний центр «Наш світ», який захищає права ЛГБТ-спільноти. Завдання рекламних бігбордів – нагадати про існування і привернути увагу до проблем цієї української спільноти. Україну згадують у звітах ООН, пов’язаних з гендерною дискримінацією. «Гості «Євробачення» із західних країн звикли до видимого різноманіття своїх співгромадян та поваги до кожного з них, але українцям та іншим жителям східної частини Європи це може бути навдивовижу. Але ЛГБТ-спільнота – невід'ємна та неодмінна частина будь-якого суспільства, зокрема і нашої країни, вона заслуговує на рівноправне та поважне ставлення і підтримку з боку держави та широкого суспільства. Революція гідності проголосила людську гідність однією з вищих цінностей у нашій країні – отже, шануймо один одного, бо ми цього варті», – закликають у прес-центрі «Нашого світу». Також фахівці нагадують: уряд України два роки тому взяв на себе зобов'язання розробити низку законів щодо врахування прав та інтересів ЛГБТ-громадян – зокрема законопроекту про цивільне партнерство, який має бути готовий вже у другому кварталі цього року, тобто у найближчі два місяці. На жаль, прогрес у цьому питанні відсутній, визнають фахівці. Законодавство є, але чи його виконують? Українське законодавство захищає і права національних громад, але на практиці трапляються випадки, коли правоохоронні органи «не помічають» злочинів, скоєних проти меншин. Так, голова ромського об’єднання «Чіріклі» Земфіра Кондур повідомила Радіо Свобода про деталі підпалу стихійного ромського поселення у Києві: тоді більшість ромів перебували поза поселенням, а після його спалення вони залишились без якої-не-якої, але домівки. No media source currently available ​ Постраждалі пов’язали підпал з тим, що неподалік розташовані автотраса і залізниця – імовірно, комусь з місцевих начальників не подобалось, що гості «Євробачення» могли побачити «імпровізовані поселення» поруч з дорогою. Поліція наразі розслідує факт підпалу. Як наголошує експерт, подібний випадок мав місце напередодні проведення в Україні чемпіонату з футболу «Євро-2012», коли в одному з районів Києва було спалене поселення ромів та представників інших національностей. Тоді постраждалі стверджували, що серед підпалювачів були й (тоді ще) міліціонери, котрі погрожували ромам. «Позитивний імідж України подібні дії аж ніяк не створюють, оскільки такі дії є грубим порушенням та зневагою до прав людини. На тлі подібних дій лозунг «Євробачення» – «Святкуємо різноманітність» – виглядає як знущання», – зазначила Кондур. Необхідні просвітництво та інформованість – експерти Щоб убезпечити громадян України від подібних порушень їхніх прав у майбутньому, самі українці вважають за необхідне відповідним чином виховувати дітей. Людина має звикати до того, що люди різні з самого дитинства, і велику роль у вихованні принципу рівності мають і родина, і освіта. При цьому важливою складовою є виховання патріотизму, вважає кримська татарка, координатор центру переселенців у Межигір’ї Гайде Різаєва. «Україна – тим більше нині, у військовий час – повинна зберегти всі свої традиції, і я кажу про традиції народів, які проживають в Україні та є її громадянами. Необхідно шанувати історію України. І батьки, і школа, і виші мають виховувати у дітей повагу до мови, культури, традицій України і народів, які її населяють. І не можна забувати про те, що дитина має бути обізнана із справжніми цінностями – і національними, і загальнолюдськими. Тобто, це все – невід’ємна частина виховання та освіти, яку має отримати кожна дитина», – каже Різаєва в інтерв’ю для Радіо Свобода. Не менш важливо, в якому інформаційному середовищі перебувають діти, якими джерелами інформації послуговуються їхні рідні, вважає директорка «Київського освітнього центру «Простір толерантності» Анна Ленчовська. «Простір, який нас оточує, теж, без сумніву, на нас впливає. Його можна використовувати як для позитивного впливу, для формування, як ми кажемо, європейськості, так і можемо використовувати хаотично, як це є зараз. Або як у Криму, де Росія наразі створює свою віртуальну реальність», – зазначила Ленчовська у коментарі для Радіо Свобода. До чого призводять «інформаційне зомбування», використання тоталітарної пропаганди в освітній сфері, поширення гомофобії і ксенофобії, можна бачити на прикладі анексованого Росією українського Криму та окупованої підтримуваними Кремлем бойовиками частини Донбасу, каже експерт. «Важливо те, що можуть робити самі люди – підтримувати контакти з тими людьми, які залишились у Криму. І ця проста людська підтримка конче потрібна, щоб люди не були в ізоляції», – пропонує Ленчовська."
"2017-05-05","https://www.radiosvoboda.org/a/28470274.html","Травневі свята мають сенс, крім суто «картопляного» 2 травня – Магда","Травень для українців – найбільш святковий місяць у році, тут і міжнародні святкові дні, як 1 травня, і дні пам’яті, як 8 травня, яке відзначають у світі, чи 9 травня, яке святкують на пострадянських теренах, і цілих два дні, присвячених жертвам радянського режиму – День пам’яті жертв геноциду кримських татар і День пам’яті жертв політичних репресій. Є і відносно нові свята, як День матері чи День Європи, але всі вони потрібні зараз Україні, вважає київський політолог Євген Магда. – Чи не забагато свят, пам’ятних дат та вихідних у цьому місяці? Чи всі з них залишаться, чи якісь підуть у небуття? – Я думаю, що тут треба відрізняти вихідні й святкові дні. Тому що цей спарений вихідний 1-2 травня – це суцільна картопля. Це вже традиція. А з іншого боку, спарений святковий день 8-9 травня – я думаю, що це правильно. Тому що після десятиліть засилля радянської пропаганди, радянського усвідомлення перемоги над нацизмом ми не можемо перейти до європейського формату святкування завершення Другої світової війни в Європі за одним рішенням, за одним президентським указом, за одним рішенням Верховної Ради – як хочете. Нам потрібен перехідний період, хоча б на знак поваги до тих справжніх ветеранів Другої світової війни, які на сьогодні ще живі. Тому я думаю, що Україна не повинна бути одним з європейських лідерів за кількістю вихідних днів, а з іншого боку, те, що Першотравень як свято залишиться, тому що це не спадщина радянської влади, і День перемоги залишиться. Інша справа – будемо святкувати 8 чи 9 травня, для мене це теж сумнівів не викликає. – Є ще кілька дат, які є сумними пам’ятними датами у травні. Це 18 число – День пам’яті жертв геноциду кримських татар і окремо третя неділя травня – це День пам’яті жертв політичних репресій. Чи Ви вважаєте, що і ці дати потрібно відзначати окремо? – Приклад кримських татар як жертв тоталітарних режимів, на мою думку, достатньо показовий. І давайте скажемо відверто, до анексії Криму в коридорах української влади побутувала думка, ставлення до кримських татар, що вони – «потенційні зрадники». Наче вони можуть виштовхати Крим ближче туди до турецького узбережжя, де живе набагато більше кримських татар, як відомо. Тому моменти, пов’язані з історичною пам’яттю, я не вважаю, що їх забагато. І кримські татари, безумовно, заслуговують на те, щоб річниця їхньої депортації, а вона є достатньо показова для дій сталінського режиму, тим більше на українській території, тим більше в нинішніх суспільно-політичних реаліях, відзначалася на загальнонаціональному рівні. – За роки незалежності з’явилися і нові свята – це і день Матері, і День Європи. Як Ви ставитися до цих нових дат? – День Матері, на мою думку, мав би поступово замінити 8 березня. Але я не прихильник якогось тиску в цьому питанні. Це такі питання емансипації, питання гендерної рівності, вони на сьогоднішній день існують. Що стосується Дня Європи – то це день, який є приводом для українців згадати про належність до європейської сім’ї народів. І я думаю, що цього року святкування Дня Європи має бути максимальним якраз напередодні надання Україні безвізового режиму, яке на початку червня відбудеться вже в повному обсязі. Тоді ми переконаємося, що цей крок свідчить про обопільну зацікавленість і ЄС, і України в ЄС. Звісно, сьогодні складно говорити про майбутнє ЄС, але його цінності для України на сьогодні залишаються визначальним орієнтиром. – В українській громаді немає єдності щодо того, які свята потрібно святкувати у травні. Наскільки, на Вашу думку, державні свята мають об’єднувати українську громаду? Наскільки це важливо? – Дійсно важливо. Але єдине об’єднавче свято, на мою думку, – це все-таки День Незалежності. День Незалежності, тим більше в умовах російської гібридної війни – це дійсно свято, яке потрібно відзначати яскраво. Якщо хочете, в європейському контексті. Тому що завдяки своїй незалежності Україна поступово, більш повільно, ніж багатьом з нас хочеться, але просувається до європейської сім’ї народів. Іде їй назустріч. В ефірі Радіо Свобода, як Марія Щур, із 1995 року. Кореспондент, ведуча, автор програми «Європа на зв’язку». Випускниця КДУ за фахом іноземна філологія та Центрально-Європейського університету в Празі, економіст. Стажувалася в Reuters і Financial Times у Лондоні, Франкфурті та Брюсселі. Вела тренінги для регіональних журналістів."
"2017-04-21","https://www.radiosvoboda.org/a/28444785.html","Пост-«безвіз»: чи залежить остаточне рішення ЄС від ухвалення нового Трудового кодексу?","(Рубрика «Точка зору») Коли закінчиться епопея із законодавчим захистом від дискримінації за ознаками сексуальної орієнтації та гендерної ідентичності (СОГІ)? Чи справді ухвалення нового Трудового кодексу (ТК) є вимогою ЄС? Чому ЛГБТ-активісти виступили проти ухвалення запропонованої редакції ТК? У жовтні 2015 року я писав у своєму блозі для Радіо Свобода: «В уряді кажуть, що «домовилися з депутатами» про включення СОГІ до кодексу через внесення поправки перед другим читанням. Очевидно, друге читання відбудеться уже після того, як буде ухвалене рішення щодо безвізового режиму. Так само очевидно, що ця поправка не має жодних шансів бути ухваленою. Якщо влада справді хотіла б виконати вимогу плану дій, сексуальна орієнтація була б у законопроекті одразу…» Через півтори роки мій прогноз практично справдився. 15 березня 2017 року парламентський комітет, готуючи проект кодексу до другого читання, узагалі вирішив вилучити з тексту перелік всіх «захищених» ознак, а не лише СОГІ. Цікаво, що основними «винуватцями» стали четверо членів коаліції «Європейська Україна». Перехитрити Брюссель: місія неможлива Невідомо, як би розвивались події, якби згадане рішення комітету не отримало розголосу. Уже 20 березня три українські ЛГБТ-організації звернулись зі спільною заявою до Єврокомісії та низки інших адресатів, в якій, зокрема, йшлося: «Прийняття нового Трудового кодексу без переліку ознак… (і, зокрема, без включення СОГІ до цього переліку), буде обманом міжнародних партнерів України та відступом від її добровільних зобов’язань перед ЄС». Реакція Брюсселя була швидкою і, наскільки мені відомо, доволі жорсткою. Вже через тиждень, 27 березня, президент, перший віце-спікер парламенту Ірина Геращенко, та віце-прем’єр з європейської інтеграції Іванна Климпуш-Цинцадзе зробили заяви, в яких засудили «шкідливе» рішення Комітету. Треба нагадати, що події розгортались безпосередньо перед голосуванням Європарламенту щодо безвізу (яке згодом успішно пройшло 6 квітня), тому тема була надчутливою. Очевидно, лише заяв перших осіб держави було замало, тому на 11 квітня було заплановане ще одне засідання Комітету під головуванням Людмили Денісової. Очікувалось, що Комітет повернеться до розгляду «антидискримінаційних» поправок, щоб «завершити гештальт» із Євросоюзом і виправити помилку, зроблену 15 березня. Недискримінаційні норми – найменша проблема нового Трудового кодексу 30 березня у Комітеті відбувся круглий стіл «Проект Трудового кодексу України – шлях до демократизації трудових відносин чи спроба остаточного встановлення монополії роботодавця?». Під час обговорення стало зрозуміло, що антидискримінаційні норми – не єдина, і далеко не найбільша проблема проекту Трудового кодексу. Виявилось, що не лише ЛГБТ-організації, але й практично всі профспілки, крім «офіційної» ФПУ не були запрошені до робочої групи з доопрацювання документа. Учасники круглого столу ухвалили резолюцію, в якій закликали «не виносити на друге читання проект Трудового кодексу (№ 1658, доопр.) як такий, що суперечить Конституції України, демонтує соціальну державу… та може призвести до значних соціальних потрясінь». В резолюції, власне, перелічені численні недоліки законопроекту. ​ Здається, вперше в історії України спільний документ підписали представники «лівих» і «правих» профспілок, церкви та ЛГБТ-організації. Напередодні засідання Комітету 11 квітня вийшла також заява Робочої групи 5 «Соціально-трудова політика та соціальний діалог» Української національної платформи Форуму громадянського суспільства «Східного партнерства», в якій, зокрема, йдеться: «Внаслідок закритого та непрозорого доопрацювання проекту у робочій групі, створеній профільним парламентським комітетом, недоліки проекту… не лише жодним чином не були усунені, але й доповнились новими проблемними пунктами, що істотно віддаляють Україну від стандартів ЄС у сфері трудового права… [проект] не наближає Україну до виконання директив ЄС стосовно інформування найманих працівників про умови, що застосовуються до трудової угоди, представництва трудящих на підприємствах та з питань впровадження мінімальних стандартів у галузі промислової безпеки, зобов’язання імплементувати, які взяла на себе Україна в рамках Угоди про асоціацію. ...Робоча група 5 УНП ФГС СхП закликає… депутатів Верховної Ради України відхилити проект Трудового Кодексу як неприйнятний». Свобода, рівність, глобальна солідарність? 11 квітня, перед початком засідання, біля будівлі Комітетів на Грушевського відбувся пікет проти нового Трудового кодексу, на якому знову зустрілись і «праві», і «ліві», і ЛГБТ-активісти. Пікет пройшов на диво спокійно: веселковий прапор «протримався» на ньому майже 40 хвилин, поки невідомий з пов’язкою «Правого сектора» не зірвав його. Відео про пікет можна переглянути тут. Втім, найбільші пристрасті розгорілись не на пікеті, а на самому засіданні Комітету, де була присутня рекордна кількість запрошених. Відстоювати власні поправки, що повертали до проекту «правильний» перелік ознак, прийшла перший віце-спікер Ірина Геращенко. У своїй промові вона, зокрема, зацитувала 6-й звіт про прогрес України у виконанні Плану дій з візової лібералізації (ПДВЛ): «Подальше законодавство в цій сфері, зокрема новий Трудовий кодекс, який чекає на прийняття в парламенті, повинні будуть гарантувати таку ж заборону…». Пані Геращенко також цілком слушно зазначила, що Україні не вдасться «перехитрити» ЄС, оскільки в разі відступу від зобов’язань за ПДВЛ буде застосовано механізм призупинення безвізового режиму (якого, до речі не було у 2015 році, коли, припустімо, планувався і такий варіант). Після цього, посилаючись на те, що пані Геращенко має йти, голова комітету Людмила Денісова швидко поставила поправки №56 та №57 на голосування. Зала вибухнула обуренням з усіх боків – хтось був проти цих поправок, хтось – проти порушення процедури чи проти того, що багато інших поправок комітетом не переглядались. Та, мабуть найголовніше, що об’єднувало всіх запрошених – жодному з них не дали можливості висловитись, донести свою позицію до комітету. Для чого тоді запрошували? Очевидно, що засідання 11 квітня стало лише кульмінацією загалом непрозорого процесу роботи над проектом кодексу. За кілька хвилин Людмила Денісова заявила про закриття засідання; а наступного дня з’явилось повідомлення про те, що 11.04. комітет збирався знову, уже без запрошених, та ухвалив ще кілька рішень. Якщо парламент і коаліція хочуть зберегти обличчя і уникнути ескалації суспільної напруги, проект Трудового кодексу (№1658, доопр.) слід відхилити. Відправляти його на повторне друге читання чи ж розробляти новий, можливо – під егідою уряду – вирішувати законодавцям. Головне – щоб процес роботи над документом був прозорим, демократичним та інклюзивним. Бджоли проти меду? Може виникнути запитання: чому ЛГБТ-активісти виступають проти ухвалення нового Трудового кодексу в запропонованій редакції, навіть з антидискримінаційними поправками? Відповідь на це запитання є доволі простою: 1) Чинний КЗпП уже містить заборону дискримінації за різними ознаками, в тому числі – за СОГІ. Водночас, немає жодних гарантій, що навіть після такого «продавлювання» поправок, вони будуть підтримані залом. Власне, про це сказала і сама пані Денісова на засіданні 11 квітня. Коли дискусія вже «розігрівалась», автор цих рядків поставив питання руба: «Пані Денісова, а які гарантії, що це проголосує зал?» і почув у відповідь: «а ніяких гарантій!»... Отже, в інтересах ЛГБТ-спільноти – «захищати» чинний кодекс, а не грати в лотерею з новим. 2) Ухвалення нового Трудового кодексу саме по собі не є вимогою Європейського союзу. Вимогою ЄС є захист від дискримінації, в тому числі, і за ознаками СОГІ в усіх подальших (після правок від листопада 2015 року) законодавчих актах у сфері праці й зайнятості. Отже, якщо новий Трудовий кодекс буде відхилений парламентом, це нічим не загрожує «безвізу». Відповідна норма зберігається в чинному КЗпП. 3) Український ЛГБТ-рух прагне бути суб’єктом, а не об’єктом суспільно-політичних процесів в країні. Солідарність із профспілковим рухом та іншими рухами за соціальну справедливість є «природнім станом» ЛГБТ-рухів у багатьох країнах, особливо – в ЄС. Ми не бачимо жодного поступу в реалізації пунктів Плану дій з прав людини – 2020, які безпосередньо стосуються ЛГБТ-спільноти. Очевидно, що виконувати цей план немає жодної політичної волі. Буде дуже неправильно, якщо під обгорткою «вимог ЄС» та начебто дбаючи про ЛГБТ-спільноту (раптом!) український парламент ухвалить Трудовий кодекс, який значно погіршить становище робітників та профспілок. Тому українські ЛГБТ-організації уже чітко заявили про свою позицію. Деякі з них розкритикували процес роботи над документом і наголосили на необхідності повернути його в демократичне русло: Гей форум України: Проект Трудового кодексу в цілому МАЄ ВІДПОВІДАТИ ШИРОКИМ ЗАСАДАМ СОЦІАЛЬНОЇ СПРАВЕДЛИВОСТІ. Допоки в кодексі цього немає, ми не можемо підтримати його ухвалення в цілому... ...ДООПРАЦЮВАННЯ трудового законодавства ПОВИННЕ ТРИВАТИ НА ЗАСАДАХ ШИРОКОГО СУСПІЛЬНО-ПОЛІТИЧНОГО ДІАЛОГУ, в якому кожна зацікавлена сторона має змогу представити суб’єктам владних повноважень власне експертне бачення. (з офіційної сторінки організації в соцмережі Фейсбук). Гей Альянс Україна: «Возможно ли принимать столь важный для страны закон без широких общественных обсуждений в узком кругу заинтересованных лиц без представителей профсоюзных организаций, разных социальных групп, экспертов, юристов? Нет, невозможно. У меня есть большие опасения, что такой формат разработки нужен лишь для того, чтобы создать документ, который будет ничем не лучше старого. Иначе зачем такая таинственность?» (Анна Леонова, исполнительный директор ВГО «Гей-Альянс Украина», «Почему новый Трудовой кодекс обвиняют в дискриминации») Деякі ж – окрім процесу – звернули увагу і на недоліки самого проекту: Правозахисний ЛГБТ центр Центр «Наш світ»: Проект Трудового кодексу, який наразі розглядається у Верховній Раді, є витвором колишнього міністра урядів Януковича, а зараз депутата Верховної Ради від Опозиційного блоку, М.Папієва. Цей проект цілком відповідає інтересам головних спонсорів Опозиційного блоку – великих фінансово-промислових груп – але, як і попередній проект ТК авторства М.Папієва, ігнорує інтереси найманих працівників, неприпустимо обмежує права профспілок і не відповідає сучасним європейським стандартам законодавства. (з офіційної сторінки організації в соцмережі Фейсбук). ГО «Інстайт»: «...ГО «Інсайт», будучи організацією, одним з напрямків діяльності якої є захист прав ЛГБТ спільноти, підтримує надання згоди профільним комітетом на внесення до проекту Трудового Кодексу широкого переліку ознак, за якими забороняється дискримінація, в тому числі – ознак СОГІ, але вважає, що ця згода являється нічим іншим, як вимушеною реакцією на суспільний резонанс та спробою відвернути увагу від інших репресивних положень Трудового Кодексу. Враховуючи викладене, вважаємо за недоцільне прийняття проекту Трудового Кодексу і вимагаємо від Верховної Ради України відхилити проект Трудового Кодексу в цілому, як неприйнятний та такий, що не відповідає, як Конституції України так і європейським нормам. (з офіційної сторінки організації в соцмережі Фейсбук). ГО «КиївПрайд»: «#КиївПрайд підтримує заяву РГ5 «Соціально-трудова політика та соціальний діалог»... *Окремо хочемо наголосити, що ухвалення нового Трудового кодексу саме по собі не є вимогою Європейського союзу. На нашу думку, запропонований проект містить настільки велику кількість недоліків, що виправити їх під час розгляду в залі буде неможливо. Уряд має ініціювати розробку нового проекту кодексу та забезпечити прозорий, демократичних та інклюзивний процес роботи над документом». (з офіційної сторінки організації в соцмережі Фейсбук). Зорян Кісь – правозахисник, ЛГБТ-активіст У тексті збережено виділення, зроблені автором Думки, висловлені в рубриці «Точка зору», передають погляди самих авторів і не конче відображають позицію Радіо Свобода"
"2017-03-28","https://www.radiosvoboda.org/a/28394414.html","«Безвіз» для Грузії вже діє. На черзі Україна","Київ – 28 березня між ЄС та Грузією запрацював безвізовий режим. Це означає, що громадяни Грузії, які мають біометричні паспорти, можуть перебувати на території ЄС (точніше, «шенгенської зони») без віз не більш ніж 90 днів протягом будь-якого 180-денного періоду. Українці ж можуть очікувати на безвізовий режим з Євросоюзом у найближчі місяці, хоча на початку переговорів із Брюсселем Київ і Тбілісі ішли разом. Минулого року Євросоюз визнав, що і Грузія, і Україна виконали вимоги, необхідні для запровадження безвізового режиму для їхніх громадян. Але грузини провели необхідні реформи раніше, ніж українці, на що звертають увагу грузинські, й українські експерти. Журналіст, блогер, колишній прес-аташе посольства Грузії в Україні Бачо Корчілава зазначив, що скасування віз для громадян Грузії – це проміжний етап грузинської євроінтеграції. За словами експерта, Україна дещо відстала від Грузії на етапі запровадження реформ, від яких залежала лібералізація візового режиму з подальшим скасуванням віз. «Грузія на цьому напрямку працює понад 10 років. Отже, громадяни, по-перше, всі знають, що до чого у цій сфері, що потрібно для «безвізу». А по-друге, я би сказав так: ми всі і кожен з нас дуже довго готувались до цього кроку», – додав Корчілава в ефірі «Чорноморської телерадіокомпанії». Повільні реформи – проблемний «безвіз» Аналітик Громадської ініціативи «Європа без бар’єрів» Катерина Кульчицька у розмові з Радіо Свобода відзначила: спершу, при здійсненні Плану дій з лібералізації візового режиму, Україна і Грузія ішли в одному пакеті, але пізніше їх «розділили» з ініціативи європейської сторони. За її словами, Україна відстала через те, що грузини виявились більш вмотивованими впроваджувати реформи усередині своєї країни, тож вони робили реформи швидше від українців. «У нас це відбувалось, особливо у контексті боротьби з корупцією, доволі складно. Ви прекрасно знаєте про проблеми із запуском електронного декларування, яке переносилось дуже довго. Ми фактично закінчили наш безвізовий план пізніше, ніж грузини. А грузини вже розпочали процедуру погодження безвізу, ми ж цю процедуру ще не почали. Каменем спотикання для нас був антикорупційний блок, також хочу зауважити про блок протидії дискримінації: це речі, які не дозволили нам іти в ногу з Грузією», – зауважує Кульчицька. Тим часом, зазначає експерт, народні депутати України знову поставили під сумнів запровадження «безвізу» з літа цього року: парламентарі пропонують вилучити з проекту нового Трудового кодексу так звані антидискримінаційні норми, які дозволять не допустити дискримінації жінок, порушення принципу рівності прав і можливостей, обмеження прав працівників залежно від гендерної ідентичності, сексуальної орієнтації тощо. Запровадження цих норм на законодавчому рівні – одна з вимог європейської сторони для запровадження «безвізу» для українців. 27 березня речник президента України Святослав Цеголко зазначив на своїй сторінці у Facebook: «Президент не допустить ревізії зобов’язань України, які ми реалізували для отримання безвізового режиму. Рішення парламентського комітету вилучити з проекту нового Трудового кодексу так звані антидискримінаційні норми глава держави вважає помилковим і навіть провокативним. Петро Порошенко запевнив наших партнерів дипломатичними каналами, що така позиція комітету не знайде підтримки ні у Верховній Раді, ані тим більше з боку Президента. Україна виконувала, виконує і буде виконувати всі свої зобов'язання». А допоки в Україні політики закінчують необхідні для початку безвізу процедури, – у Грузії тривають святкові заходи з нагоди скасування віз 28 березня. Безвіз та міграція В Євросоюзі, тим часом, стурбовані не стільки процесами запровадження безвізового режиму для Грузії та Україні, скільки питанням міграції. Щоправда, Європарламент у лютому цього року затвердив механізм припинення безвізового режиму з країнами, які не входять до Шенгенської зони. Відтак, це дозволить регулювати «міграційні потоки» між Грузією та ЄС, як тільки «безвіз» для грузинів набере чинності, зазначають фахівці. Як стверджує Катерина Кульчицька, побоювання європейців щодо імовірного посилення міграції з Грузії та України до держав ЄС не мають підстав: безвізовий режим дозволяє тимчасовий в’їзд на територію Євросоюзу. Коли йдеться про скасування віз для громадян Грузії та України, фактично, мова йде про туризм або ділове відрядження, каже Кульчицька. Хоча не виключено, що серед грузинів та українців знайдуться люди, котрі використають «безвіз» як можливість міграції, оскільки він дозволяє людині відвідати ЄС, дізнатись умови, за яких там можна працевлаштуватись, і навіть шукати контакти з потенційними роботодавцями, каже експерт. «До початку дії «безвізу» для України прогнозується, що приблизно три з половиною мільйони українців уже будуть мати біометричні паспорти. Думаю, ці люди спробують використати безвізовий режим (для міграції – ред.). Але якщо говорити про тих українців, які б хотіли працювати за кордоном, то вони вже мають багато способів легально працювати – і не секрет, що багато українці ці способи вже використовують», – пояснила Кульчицька в інтерв’ю для Радіо Свобода. Навряд чи варто чекати на серйозне зростання чисельності грузинів та українців, що вирушатимуть до ЄС і залишатимуться там нелегалами або ж проситимуть там притулку. Особливо з огляду на той факт, що практично в усіх випадках подавачам заявок на притулок з України в країнах ЄС у минулі роки відмовляли, пише у матеріалі для журналу «Тиждень» журналіст Анна Корбут. «Кожна відмова на кордоні через недбало зібрані документи, неадекватну підготовку до поїздки чи спробу провезти зайвий блок сигарет поповнюватиме статистику, яка врешті може стати причиною тимчасового зупинення безвізу. Кожен новий скандал, пов’язаний із корупцією в українській політиці, додаватиме скепсису й аргументів російській пропаганді та європейським популістам. А головне, що «безвіз» – це не квиток у щасливе життя. Останнє треба облаштовувати в себе вдома», – наголошує Корбут."
"2017-03-27","https://www.radiosvoboda.org/a/news/28393007.html","Порошенко не підтримає Трудовий кодекс без антидискримінаційних норм – Цеголко","Президент України Петро Порошенко не підпише новий Трудовий кодекс без антидискримінаційних поправок, повідомив речник президента Святослав Цеголко на сторінці у Facebook. «Президент не допустить ревізії зобов'язань України, які ми реалізували для отримання безвізового режиму. Рішення парламентського комітету вилучити з проекту нового Трудового кодексу так звані антидискримінаційні норми глава держави вважає помилковим і навіть провокативним», – повідомив Цеголко. За його словами, президент запевнив західних партнерів, що така позиція комітету не знайде його підтримки і підтримки парламенту. 15 березня парламентський комітет з питань соціальної політики, зайнятості та пенсійного забезпечення розглянув на засіданні проект Трудового кодексу і рекомендував його до остаточного ухвалення, хоча раніше громадськість висловила низку заперечень щодо положень документа. Йдеться, зокрема, про вимогу недопущення дискримінації жінок, порушення принципу рівності прав і можливостей, обмеження прав працівників залежно від гендерної ідентичності, сексуальної орієнтації тощо. 5 листопада 2015 року Верховна Рада в першому читанні ухвалила новий Трудовий кодекс. За це проголосували 258 депутатів. Тоді народні обранці не підтримали поправку щодо заборони дискримінації у трудовій сфері, озвучену депутатом Іриною Геращенко. Ця поправка була однією з ключових вимог щодо безвізового режиму з Євросоюзом."
"2017-03-22","https://www.radiosvoboda.org/a/28383640.html","«Жінки з України сексуальні, покірні й пробачають зраду» – скандал на телешоу в Італії","Рим – В Італії на першому каналі державної телекомпанії змушені були закрити телешоу після того, як там «проаналізували», чому багато чоловіків обирають не італійок, а уродженок Східної Європи, зокрема українок. У програмі стверджувалося, що «жінки зі Східної Європи сексуальні, покірні й пробачають зраду». Ця теледискусія спричинила скандал, після чого керівництво каналу вибачилося за неетичне висвітлення теми, а шоу закрили. За даними статистики, в Італії серед наречених-іноземок кожна друга походить зі Східної Європи, 12 відсотків із них прибули з України. «Вони всі мами, але після пологів повертаються до гарної фізичної форми. Вони завжди сексуальні і не носять спортивних костюмів, пробачають зраду і дозволяють чоловікові командувати, чудові господині й не вередують», – ведуча суботнього телешоу «Parliamone sabato» Паола Переґо перелічує якості, через які нібито багато італійських чоловіків надають перевагу не італійкам, а уродженкам країн Східної Європи. На екрані відповідна інфографіка. Ведуча уточнює, що знайшла ці характеристики «в одній статті в інтернеті» та запрошує гостей студії до дискусії. Подібний погляд на жінку, та ще й представлений на першому каналі державної телекомпанії RAI викликав хвилю гнівних твіттерів і постів спочатку в соціальних мережах. «Ганебний мікс сексизму, расизму, провінціалізму і неосвіченості», – прокоментувала телепрограму у Твіттері письменниця Сильвія Баллестра. «Образа не лише жінок» Згодом негативні відгуки офіційно оприлюднили і політики. Серед перших – Лаура Болдріні, голова нижньої палати італійського парламенту. Вона активно долучається до громадських акцій за гендерну рівність. «Така характеристика є образливою не лише стосовно жінок, але й чоловіків. Так, ніби нинішні чоловіки не спроможні будувати свої стосунки із жінками на рівних правах і гідним чином. Якщо ми досі оцінюємо жінку як предмет, то від такого ставлення до насильства – один крок. За нинішніх часів, коли кожні три дні гине одна жінка від рук партнера або чоловіка, ми повинні докладати усіх зусиль, щоб надати жінці гідність і повагу, якої вона заслуговує», – заявила Лаура Болдріні у коментарі виданню La Repubblica. Окрема група активістів через мережу Facebook закликає пікетувати у середу будівлю телекомпанії RAI під гаслом: «Досить сексизму й расизму на ТБ!». «Божевільна помилка» Після шквалу критики президент державної телекомпанії RAI Моніка Маджоні вибачилася публічно, заявивши, що сталася «божевільна, неприпустима помилка». Директор каналу RAI1 Андреа Фабіано написав у Twitter, що подібні помилки слід визнавати без вагань. У підсумку ток-шоу зняли з ефіру через «невідповідність його змісту етичним нормам та редакційній політиці державної телекомпанії RAI». Імміграція та гендерні питання Тему принадливості жінок із країн Східної Європи час від часу порушують італійські медіа з огляду на велике число змішаних шлюбів. За даними Державного інституту статистики (ISTAT) за позаторік, у таких подружжях кожна друга наречена – зі Східної Європи. 20 відсотків – це дружини-румунки, 12 відсотків – українки, і 6 відсотків – росіянки. Стосовно ток-шоу, проблема виникла на стикові кількох аспектів, вважає Олена Пономарева, викладачка Римського університету La Sapienza та авторка досліджень про жіночу імміграцію. За її словами, з одного боку, йдеться про стереотипне сприйняття іммігрантів в Італії, а з іншого – гендерні питання. Через брак інформації про країни походження іммігрантів у судженнях про іноземців італійці часто спираються на досвід побутового спілкування, говорить Пономарева. «Характеристики жінок Східної Європи наклалися на інші чинники в країні, дуже чутливій до гендерної проблематики, до питання рівних можливостей, які засуджують сексизм, тобто будь-які прояви упередженого ставлення з огляду на стать. З цим можна погодитися, а ось незнання інших, близьких у культурному відношенні реальностей, лише поглиблюють стереотипи й упередження», – зазначила у коментарі для Радіо Свобода Олена Пономарева. Становище жінки в Італії Скандал довкола змісту телепрограми спричинив чергову громадську дискусію про становище жінок в Італії. 8 березня цього року в різних італійських містах відбулися багатотисячні маніфестації за гендерну рівність і проти насильства. Здебільшого йдеться про нерівні права й можливості для жінок і чоловіків на ринку праці. Італію часто називають непридатною країною для жінок-робітниць. Італійка чи іноземка практично завжди стоїть перед вибором: родина чи кар’єра? А офіційна статистика щодо насильства є такою: торік на Апеннінах чоловіки вбили 116 своїх дружин, подруг. За даними Державного інституту статистики Італії, кожні 2-3 дні в країні стається убивство жінки, серед жертв є іноземки. Кореспондентка Радіо Свобода в Італії"
"2017-03-08","https://www.radiosvoboda.org/a/news/28357791.html","У Дніпрі з нагоди 8 березня провели акцію проти насильства щодо жінок","У Дніпрі у центрі міста, на Європейській площі, з нагоди 8 березня жінки провели акцію за свої права – проти домашнього насилля з боку чоловіків та на підтримку ратифікації Україною Стамбульської конвенції (Конвенції Ради Європи про запобігання насильству щодо жінок і домашньому насильству та боротьбу з цими явищами). Захід зібрав два десятки учасниць. У руках вони тримали плакати з написами «Кухня і врода – ще не свобода!», «За життя без насилля і стереотипів». Учасниці акції скандували: «Квіти – клумбам, права – жінкам!», «Спершу – права, потім – привітання!», «Конвенція в подарунок!» За словами учасниць акції, вони не святкують 8 березня в загальноприйнятому з радянських часів сенсі «як свято тюльпанів і шоколаду», для них цей день – ще один привід нагадати владі й суспільству про дотримання прав жінок, гендерну рівність, необхідність протидії насиллю щодо жінок. За словами однієї з організаторок Ольги Полякової, із відповіді на свій інформаційний запит до правоохоронців, активістки дізнались, що щодня на Дніпропетровщині до поліції зі скаргами на домашню тиранію звертається близько 29 жінок. «У більшості випадків правоохоронці приїздять на місце, вгамовують домашнього тирана і все. Далі жінка продовжує потерпати від домашнього насилля. Домашніми тиранами найчастіше є чоловіки або ж партнери жінок, з якими вони живуть разом, не рідкісні випадки, коли жінка потерпає від свого батька або навіть дідуся», – сказала в коментарі Радіо Свобода Ольга Полякова. За її словами, головна мета акції була просвітницька: дніпрянам та дніпрянкам роздавали символічні вітальні листівки «з 8 березня – Міжнародним днем прав жінок» та розповідали про положення Стамбульської конвенції. Реакція перехожих була різною – від підтримки до нерозуміння і несприйняття. За словами учасниць, Стамбульську конвенцію Україна мала ратифікувати ще майже 6 років тому, але досі не зробила цього. «Ми вимагаємо ратифікації Стамбульської конвенції, оскільки саме цей міжнародний документ спонукатиме державу виробляти цілісну скоординовану політику протидії домашньому насильству; розробляти форми співпраці з жіночими громадськими організаціями, збирати та аналізувати статистичні дані. Наразі ратифікація Конвенції блокується депутатами Верховної Ради», – зазначали учасниці. У листопаді 2016 року Верховна Рада України відклала ратифікацію Стамбульської конвенцію проти насильства до жінок і домашнього насильства і відправила відповідний законопроект на доопрацювання в профільний комітет. Стамбульська конвенція була підписана від імені України 7 листопада 2011 року. За словами експертів, необхідність її ратифікації зумовлена перспективою набуття Україною членства в Європейському союзі та наближенням чинного законодавства України до законодавства ЄС, а також пов’язана із зобов’язаннями України перед Радою Європи."
"2017-03-08","https://www.radiosvoboda.org/a/news/28357251.html","Єврокомісія з нагоди 8 березня: жінки залишаються найбільш уразливими під час конфліктів","Комісари Європейського союзу у спільній заяві з нагоди Міжнародного жіночого дня наголосили на необхідності подальшої боротьби за гендерну рівність і нагадали, що 2017 рік Єврокомісія оголосила роком викорінення усіх форм насильства над жінками та дівчатами. Текст заяви на своїй сторінці у «Фейсбуці» оприлюднило представництво ЄС в Україні. «Нетерпимість до жінок і жінконенависництво проявляються як у публічній сфері, так і у теренах підлої анонімності інтернету. Атаки на права жінок збільшуються. Й досі доволі багато європейців вважають, що статевий акт без згоди можна виправдати. Жінки дуже часто підпадають під дискримінацію та насильство, особливо у зонах конфлікту по всьому світу», – йдеться у заяві ЄС. «У Європі та за її межами потрібно зробити ще багато чого. Часто жінки є найбільш уразливими під час конфліктів, у ситуаціях, які стосуються міграції та переміщення, а також у місцях, де ситуація з бідністю та змінами клімату є найтяжчою. Окрім того, зростає у геометричній прогресії кількість жінок-жертв торгівлі людьми, які потрапляють до ЄС у рамках чинного міграційного контексту», – наголосили єврокомісари. У заяві мовиться, що, як і 60 років тому, Європейський союз відданий ідеї гарантування рівності для жінок по всьому світу. Заяву підписали перший віце-президент Єврокомісії Франс Тіммерманс, віце-президент Єврокомісії Федеріка Моґеріні, а також низка єврокомісарів."
"2017-03-07","https://www.radiosvoboda.org/a/28355863.html","Чи дискримінує Декларація прав дитини права батька?","Організація «Батько має право» вимагає від Генпрокуратури розпочати розслідування щодо суддів Верховного суду. Судді застосовують у своїх рішеннях Декларацію прав дитини 1959 року, яка, кажуть активісти, дискримінує права батька. Юристи ж говорять: дискримінація батька в Україні є, та вона не пов'язана із декларацією. Рік тому бізнесмен, батько двох дітей Сергій не зміг дійти згоди з дружиною, з ким після розлучення житимуть їхні діти. Суд вирішив, що 9-річний хлопчик та 7-річна дівчинка проживатимуть разом з мамою. У своєму рішенні суддя застосував 6 пункт Декларації прав дитини 1959 року. Згідно з декларацією, малолітня дитина, крім випадків, коли є виняткові обставини, не має розлучатися зі своєю матір’ю. Та Сергій вважає, що декларація давно застаріла і порушує принципи гендерної рівності. «В Україні суди здебільшого визначають проживання дітей з матір’ю, а не з батьком. Вони здійснюють правосуддя на основі декларації – і це тягнеться ще з радянського минулого», – говорить Сергій. Справою зацікавилася громадська організація «Батько має право». Голова організації Олександр Швець каже: одним із напрямків роботи організації є «боротьба з декларацією». ​ За словами Олександра Швеця, постанова Верховного суду «резонансна правовим висновком по справі»: у висновку Верховний суд застосував 6 пункт Декларації з прав дитини, який, переконує він, дискримінує права батьків. ​ Активісти звинуватили колегію суддів Верховного суду у «злочині» і вимагали від генпрокурора України Юрія Луценка розпочати досудове розслідування. «Генеральний прокурор має відкрити провадження. Має бути встановлено, чи є склад злочину. Якщо він є, ці судді мають сидіти на лаві підсудних», – зазначав Олександр Швець. Активісти біля ГПУ 14 лютого 2017 року Втім, справу передали до прокуратури Києва, яка відмовила внести заяву до Єдиного реєстру досудових розслідуваннь. «На даний час не встановлено достатньо даних, що свідчать про наявність в діях вказаних Вами суддів ознак кримінальних правопорушень...Незгода з рішенням суду не є підставою до притягнення суддів до кримінальної відповідальності», – відповів Олександру Швецю начальник відділу прокуратури міста Києва Данило Арсентьєв. Нема підстав вважати, що була дискримінація – Верховний суд У 2016 році Верховний суд розглядав лише 2 справи щодо визначення місця проживання дітей після розлучення батьків. В обох випадках діти залишались проживати з мамою. Справа Сергія – одна з них. ​ «Підстави вважати, що при розгляді цих справ було порушено баланс інтересів чи дискриміновано права будь-кого зі сторін, відсутні», – зазначив виконувач обов’язків секретаря Судової палати у цивільних справах Верховного суду Василь Гуменюк. У парламентському комітеті з питань сім'ї, молодіжної політики, спорту та туризму говорять, що декларація – документ, який приймала Генеральна асамблея ООН. Вона не ратифікована і не є частиною законодавства України. «Ми не можемо коментувати, чому Верховний суд на неї посилається, використовує її як джерело права, хоч це не є документ прямої дії, – говорить Юрій Молоканов, заступник завідувача секретаріату комітету з питань сім'ї, молодіжної політики, спорту та туризму. – Ми хочемо провести окремий круглий стіл з суддями і адвокатами щодо декларації. Втім, поки ще не знаю коли», – сказав Юрій Молоканов. Батька дискримінує не декларація, а звичаєве право – юристка «Декларація не має такої вимоги до обов'язкової ратифікації і за своїм змістом не є міжнародним договором, і не є жорстким правилом до виконання. У ній закладені основні механізми задля захисту прав дитини, вона визнана у всьому світі»,– говорить юристка, фахівець у сфері сімейного права Юлія Дузь. ​ Рішення про те, з ким жити дитині після розлучення, не може бути винесене виключно на підставі 6 пункту декларації, пояснює юристка. Його приймають передусім на підставі Конституції, Сімейного кодексу. «У нас дуже сильна дискримінація батьків, та вона ніяк не пов'язана з 6 пунктом декларації. Так склалося наше звичаєве право у вихованні дітей, що мама завжди права. У мами дійсно важко відібрати дитину, навіть якщо вона вчиняє щось небезпечне», – говорить Юлія Дузь. За словами юристки, державні органи неохоче йдуть на те, щоб передати дитину від матері до батька. Батькові для цього треба пройти надскладний шлях. Кожен процес щодо визначення місця проживання чи встановлення способу участі батька у вихованні дитини є довготривалим, інколи може тривати роками. «Зазвичай так відбувається, що батько йде з сім'ї, а дитина залишається біля мами. І коли батько намагається отримати доступ, мама використовує час на свою користь. Це час, коли дитина перебуває під її індивідуальною опікою. Тоді вона здійснює на дитину найглибший психологічний тиск, під яким дитина може забути про те, що в її житті є батько», – говорить Юлія Дузь. Українські судді переважно залишають малих дітей з матерями через гендерні стереотипи, міркує Ірина Суслова, голова підкомітету з питань гендерної рівності і недискримінації комітету Верховної Ради України з питань захисту прав людини. «Таку судову практику можна змінити за рахунок того, що будуть застосовуватись закони про недискримінацію за ознакою статі. Але цей закон сьогодні, на жаль, не застосовується», – говорить Ірина Суслова. Думку дитини мають враховувати – психолог Кожна дитина важко переживає розлучення батьків, і саме від них в цій ситуації багато залежить. Коли вирішують, з ким дитині жити, варто врахувати її думку, говорить психолог Еліна Ворожбієва. «Є випадки, коли агресором виступає батько, є – коли мати. З ким дитині буде безпечніше проживати, має вирішувати комісія, яка повинна прислуховуватися до слів дитини», – Еліна Ворожбієва. Розлучення батьків може бути для дитини таким же сильним травмоутворюючим фактором, як їхня смерть. В період розпаду сім'ї важливо вчасно звернутися до психолога, щоб вберегти дитину від травматичного впливу, зазначила психолог."
"2017-03-05","https://www.radiosvoboda.org/a/28351706.html","Жіноча сила: за що українські феміністки вийдуть на марші 8 березня","Київ – Дискусія навколо відзначення Міжнародного жіночого дня в Україні цього року видалась особливо гарячою. Інститут національної пам’яті виступив із «декомунізаційною» ініціативою скасування вихідного 8 березня, на що феміністичні організації відреагували відкритим листом. У середу плануються марші і мітинги за права жінок у різних регіонах України. Між тим, в ООН цьогорічною ключовою темою для обговорення в контексті 8 березня називають жіночі трудові права. Українські дослідниці зазначають: для деяких їхніх співгромадянок, зокрема, у зоні конфлікту на Донбасі безгрошів’я здається ще страшнішим за вибухи і обстріли. No media source currently available Перетворення 8 березня на робочий день дозволить відійти від концепції «свята весни і краси», що критикується феміністками, і повернути цьому дню його початкове, правозахисне, значення, вважає очільник Інституту національної пам’яті Володимир В’ятрович. «Ми вважаємо, що цей день має відзначатися як Міжнародний день боротьби за права жінок, але вважаємо, що вихідний день у цей день є недоречним. Тому що вихідний день не додає нічого особливого до концепції цього свята як відзначення боротьби жінок за свої права, бо в радянські часи саме перетворення 8 березня на вихідний було елементом позбавлення його справжнього змісту боротьби за жіночі права», – сказав він у коментарі Радіо Свобода. У відповідь на цю ініціативу з’явився відкритий лист, опублікований на сайті кампанії проти сексизму «Повага», де зазначається: 8 березня і так поступово повертає собі первинне значення, дозволяє привернути увагу суспільства до проблем дискримінації, зокрема, через громадські акції, які відбуваються у цей день по всій Україні. Раніше анонсувалося, що марші на захист прав жінок заплановані у Києві, Львові, Харкові та деяких інших містах. Окрім того, плануються також мистецькі заходи та публічні дискусії. Маніпулятивною називає позицію Інституту національної пам’яті співорганізаторка Феміністичного маршу у столиці Марина Герц. За її словами, відзначення цього дня почалося до СРСР після проведення «Маршу порожніх каструль», коли жінки у Нью-Йорку вийшли за свої трудові права. «Це гра на «декомунізації» і спроба фактично відібрати можливість вийти цього дня на марш, тому що такі акції зазвичай проводять удень. Цього року 8 березня – посеред робочого тижня. І мені здається, що якби вихідний було скасовано, це також вплинуло б і на кількість людей, які могли б вийти на марш і заявити про свої права у день прав жінок», – говорить активістка. No media source currently available У Києві марш відбуватиметься під гаслом боротьби проти насильства над жінками з боку держави. За словами ще однієї представниці оргкомітету заходу Яни Дзюбенко, йдеться про домашнє насильство, так зване репродуктивне насильство, тобто жорстокість у пологових будинках, осуд чайлд-фрі та антиабортні кампанії, а також економічне насильство. «Як правило, погіршення економічної ситуації б’є по менш захищених людях, зокрема, це жінки. Розрив між зарплатами чоловіків і жінок зростає. У 2013 році середня зарплата жінок становила 77,2% від середньої зарплати чоловіків, а в 2015 році – 74,9%. Найбільші розриви спостерігаються у сфері мистецтва, спорту, розваг і відпочинку – майже наполовину. І лише у сфері адміністрування гендерний розрив на користь жінок», – зауважує Дзюбенко. ​На Донбасі обстріли лякають жінок менше, ніж безгрошів’я – Потарська Цього року в лютому українська делегація презентувала звіти на засіданні Комітету ООН із ліквідації дискримінації щодо жінок. Там був презентований також і так званий «тіньовий» звіт від громадських організацій. Одна із авторок такого звіту, директорка Центру соціальних і трудових досліджень Ніна Потарська, яка досліджувала ситуацію у так званій «сірій зоні» на Донбасі по обидва боки від лінії розмежування, розповідає, що проблеми і потреби жінок там зазвичай збігаються. «Ситуація по обидва боки плюс-мінус однакова: і там, і там є великі проблеми із доступом до правосуддя, доступом до медичних послуг і можливістю безпечно перетинати блокпости, – розповідає Ніна Потарська. – Якщо говорити про ситуацію загалом, коли ми вивчаємо потреби жінок, перше, про що ті говорять – що у них немає роботи. І коли ми просимо перерахувати, які загрози жінки відчувають, у повсякденному житті, на першому або на другому місці є наявність фінансів, джерел доходу, і вибухи та обстріли. Для багатьох обстріли – це щось менш імовірне, бо це може трапитись, а може не трапитись. І навіть у таких містах, як Авдіївка, жінки говорили, що необов’язково ти можеш загинути під обстрілом, але якщо у тебе залишилось 50 гривень, тобі точно нічого буде їсти через два дні». В ООН обрали темою для обговорення у Міжнародний жіночий день в 2017 році вплив змін у трудовій сфері на жінок. Серед завдань, які організація ставить перед собою до 2030 року в контексті прав жінок – рівність хлопчиків та дівчаток в отриманні дошкільної та шкільної освіти, ліквідація дискримінації та насильства щодо жінок, зокрема, таких небезпечних практик як ранні примусові шлюби та жіноче обрізання. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2017-02-21","https://www.radiosvoboda.org/a/news/28323460.html","В МЗС почали курс євроатлантичної інтеграції для посадовців","У Дипломатичній академії при Міністерстві закордонних справ України розпочався триденний інформаційно-ознайомчий курс із євроатлантичної інтеграції для представників міністерств та відомств, що опікуються проблематикою НАТО, повідомили в міністерстві. Цей курс є першим модулем річного курсу, і його програма складається з дев’яти модулів, які включають теми демократичного цивільного контролю над сектором безпеки і оборони, сучасного оборонного бюджетування та планування, гендерної рівності, кризового менеджменту та захисту критичної інфраструктури, стратегічних комунікацій тощо, мовиться в повідомленні. Мета курсу – підвищення кваліфікації та професійного розвитку працівників сектору безпеки і оборони у сфері євроатлантичної інтеграції, зокрема за напрямами, визначеними в Комплексному пакеті допомоги НАТО для України, що був прийнятий під час Варшавського саміту НАТО в липні 2016 року. Україна відмовилася від запровадженого владою попереднього президента Віктора Януковича позаблокового статусу наприкінці 2014 року, але формально досі не відновила попереднього курсу безпосередньо на вступ до НАТО, що був чинний до початку 2010 року. Проте влада України здійснює заходи, спрямовані на зближення з НАТО і в політичному, і у військовому плані."
"2017-01-21","https://www.radiosvoboda.org/a/28248723.html","Чи мають посадовці відповідати за свої дискримінаційні висловлювання?","Київ – «Дівка, яку можна змушувати» і «урядові дауни» – останніми тижнями чиновники та депутати не втомлюються робити заяви, які створюють медійний резонанс та викликають обурення у певних суспільних групах. У той же час, самі вони наполягають, що нікого ображати не мали наміру і використана ними лексика – абсолютно нормативна. То що це – гумор, захист національних інтересів чи дискримінація і мова ворожнечі, яка українським законодавством забороняється? ​Цього тижня широку дискусію у Верховній Раді викликала заява Олега Ляшка, лідера Радикальної партії, який назвав «урядовими даунами» депутатів, що виступають за скасування мораторію на вивезення з України лісу-кругляку, і порадив їм «йти на смітник». Так він, зокрема, висловився у своєму дописі на Facebook щодо віце-прем’єра Іванну Климпуш-Цинцадзе. У відповідь на це благодійна організація «Даун синдром» оприлюднила відкритого листа, в якому засудила згадані висловлювання депутата. Окрім того, близько 40 депутатів із міжфракційних об’єднань «Єврооптимісти» та «Рівні можливості» оголосили Ляшкові бойкот, поки той не вибачиться. Представник ініціативної групи Олексій Мушак із «Блоку Петра Порошенка» у коментарі Радіо Свобода так пояснює свою позицію: «Даун» не може бути як образа насправді. Це люди просто особливі. Якби він хоча б раз у своєму житті побував у закладі, де займаються дітьми з синдромом Дауна, то зрозумів би, що вони – надзвичайно добрі, щирі, і ніколи б собі не дозволив використовувати слово «даун» у публічній риториці. Замість того, щоб фахова дискусія була – гаразд, може, там Іванна Климпуш-Цинцадзе некоректно сказала щось, або, може, не до кінця у неї грамотна позиція, але це не дозволяє переходити із фахової дискусії на особисті образи. Тому, якби токсичними є слова і токсичними будуть наслідки. Просто ті законопроекти, де ініціатором був Олег Ляшко, нами не будуть підтримуватись». Сам Ляшко перед колегами вибачатись не поспішає, однак своє зневажливе ставлення до людей зі згаданим синдромом заперечує. «Відрізняти треба, – заявив депутат журналістам у Верховній Раді. – Я хочу вибачитися перед дітьми із синдромом Дауна, що їх порівняли до урядовців, «даунів», які грабують країну і довели її до ручки». Це – не єдиний випадок скандалу через висловлювання останнім часом. Нещодавно в інтерв’ю «Українській правді» антикорупційний прокурор Назар Холодницький сказав, що він – «не дівка, щоб його до чогось змушувати». Після цього учасники кампанії проти сексизму «Повага» зініціювали відкритого листа, під яким вже близько 300 підписів, із вимогою до Холодницького вибачитись перед жінками, яких така репліка образила. Однак очільник САП у коментарі «Главкому» пояснив, що у них із журналістом «Української правди» була «чоловіча розмова», а слово «дівка» він вживав у значенні «служниця», а використану ним фразу використовувала і Леся Українка. Як оцінювати згадані висловлювання, Радіо Свобода поцікавилось у експертки «Коаліції з протидії дискримінації» Ольги Веснянки – Коли публічна особа, політик, у даному випадку – Олег Ляшко, вибачається, що висловився образливим для дітей із синдромом Дауна чином, і каже, що я, перепрошую у них, що я їх порівняв із урядовцями, і знову вживає це принизливе слово. І те саме робить і очільник Спеціалізованої антикорупційної прокуратури Назар Холодницький, нібито пояснюючи, що вдався він до такого вислову у «чоловічій розмові», і дає одразу визначення такої розмови – «проста і розумна», таким чином, я так розумію, що все суспільство і не лише жінки, мають зрозуміти, що всі інші розмови є непростими і нерозумними. І це теж сексизм. Але з іншого боку, я маю привітати самих політиків, які вдалися до дискримінаційних висловлювань, хай недолуго, але спробували перепросити. Це – дуже добре, тому що раніше в Україні я помічала, відстежуючи публічні сексистські вислови, що публічно перепросив свого часу тільки Мірча Луческу (колишній тренер «Шахтаря», тепер – петербурзького «Зеніту» – ред.), який сказав, що суддя-рефері була жінкою, вдалася до емоцій і тому так судила, і коли пізніше йому зауважили про сексизм, він, розуміючи, певно, правила, за якими грає FIFA, вибачився. Тобто це європейська цивілізована політика – перепрошувати, і після цього суспільство їх прийме, бо це буде гідний вчинок. Можна похвалити і депутатів, які обурилися висловлюванням Олега Ляшка, але із іншого боку – посварити, бо не має бути подвійних стандартів. Якщо скажімо, Антон Геращенко, народний депутат, який у 2016 році отримав антипремію «Дискримінатор року» за дискримінаційне висловлювання щодо Надії Савченко, коли він порадив вийти заміж і займатися дітьми, то однопартійці мали про це також говорити. – Ви брали участь у підготовці нових патрульних Нацполіції, викладали курс «толерантність і недискримінація». Розкажіть про цей досвід. Наскільки група була сприйнятлива до ідей, про які ви говорили, наскільки вона їх розділяла? І з чим Ви це пов’язуєте? – Мені пощастило отримати такий досвід у трьох прекрасних українських містах: Київ, Одеса і Запоріжжя. Не буду приховувати, можливо, найлегше було в Одесі, бо це регіон, який здавна співпрацює, торгує, там живуть люди різної національності, різної релігійної належності. Пригадую факультативні такі лекції в Одесі. Є певні стереотипи щодо ромського населення, на жаль, і у групі мені кажуть, покажіть мені хоча б одного працюючого цигана. Ну, я вийшла, а в мене там колега, ромський активіст в Одесі якраз був, я його зустріла і кажу: Федоре, ось таке кажуть. Він підготував лекцію про походження ромського народу, традиції. І коли дійшли до питань із зали, один хлопець починає уточнювати що от ви казали, що дуже низький відсоток людей із вищою освітою серед ромського населення, то який, мовляв, цей відсоток. Він нібито просто питав, але дівчина з першого ряду встала і каже: тут колега запитував про ромів із вищою освітою, то подивіться на мене. Не буду приховувати, я, мабуть, найнеулюбленіша тренерка, бо тематика толерантного ставлення до різних людей, неупереджень, гендерної чуйності і гендерного насильства – все це у багатьох слухачів і слухачок викликає певний спротив, тому що стереотипи руйнуються. І я рада, що ця дисципліна і надалі є у програмі підготовки національних поліцейських в Україні. – Поговоримо про закордонний досвід протидії дискримінаційним висловлюванням. Сьогодні, 21 січня, триває жіночий марш (Women`s march global). На сайті заходу він визначається як проактивний мітинг за рівність і права жінок, а не тільки проти результатів американських виборів, але одним із чинників, наскільки я розумію, були висловлювання Трампа, які можна визначити як сексистські. Так звані сестринські марші заплановано у 40 країнах світу. Що цей захід означає, на вашу думку, і чого таким чином можна досягти? – Сполучені Штати Америки – дуже цікава країна, якщо порівнювати із Європою у цьому контексті, контексті покарання за сексизм, расизм, антисемітизм. Ви знаєте, свого часу я працювала на телеканалі і тоді слухався закон про покарання за заперечення Голодомору. І тоді ми вирішили замовити у американської кореспондентки матеріал, як же воно в Америці, якщо щось там заперечують, наприклад, що у Другу світову був Голокост, а ми знаємо американська єврейська спільнота є дуже велика. І вона нас здивувала тим, що, як виявилось у її матеріалі, все дозволено: ку-клукс-кланівці можуть збиратися, діджеї можуть по радіо таке говорити. А що ж за це буде? А за це будуть публічні протести. Громадські організації, громадські рухи, ініціативи будуть писати листи до керівництва цієї радіостанції, будуть висловлювати свою незгоду. Пізніше цього діджея звільнять і практику змінять. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2017-01-20","https://www.radiosvoboda.org/a/news/28247084.html","У Вашингтоні противники Трампа побили вітрини і перевернули смітник","Одягнені в чорне противники обраного президента США Дональда Трампа розбили кілька вітрин і перевернули смітник менше ніж за дві години до його інавгурації у Вашингтоні. З телетрансляції було видно, як поліцейський у відповідь розпилив, імовірно, перцевий спрей у напрямку активістів. Кореспондент Радіо Свобода повідомляє, що поліція відтіснила кілька десятків протестувальників, щонайменше двох із них затримали. Протестувальники скандували лайливі слова на адресу Трампа. Прихильники обраного президента кричали їм у відповідь. Сотні тисяч людей зібралися у столиці США Вашингтоні на церемонію інавгурації 45-го президента Дональда Трампа. Частина з них святкує цю подію, частина – протестує. Як очікують, всього до Вашингтона прибули до 900 тисяч людей. У зв’язку з цим посилені заходи безпеки. Очікується, що «Марш жінок» збере 20 січня близько 200 тисяч учасників. Організатори маніфестуватимуть за расову і гендерну рівність, доступну охорону здоров’я, виборче право і право на аборти. Опоненти новообраного президента вважають, що тепер все це опиниться під загрозою. Підтримку Дональду Трампові демонструватиме група мотоциклістів «Байкери за Трампа» – у них буде раллі після церемонії і перед парадом. Їхня акція не буде настільки чисельною, як «Марш жінок». Виступаючи перед своїми прихильниками 19 січня у Вашингтоні Трамп пообіцяв «об’єднати країну» і водночас докорінно змінити політику Вашингтона, зокрема, в питаннях зміни клімату, імміграції, міжнародних торговельних угод і розвитку енергетики. Тим часом, у Нью-Йорку знаменитості і політики приєдналися до тисяч протестувальників, щоб висловити свої побоювання з приводу обраного президента. Радіо Свобода транслює церемонією інавгурації на YouTube каналі. Подію коментуватиме кореспондент Радіо Свобода Ростислав Хотин."
"2017-01-20","https://www.radiosvoboda.org/a/news/28246690.html","Сотні тисяч людей збираються у Вашингтоні на інавгурацію Трампа","Сотні тисяч людей збираються у Вашингтоні, щоб святкувати чи протестувати з нагоди інавгурації Дональда Трампа, який 20 січня складе присягу як 45-ий президент США. На офіційну церемонію прибудуть президент Барак Обама і перша леді Мішель Обама. Очікується, що завітає і подружжя Клінтонів – колишній президент Білл Клінтон і суперниця Трампа на виборах від Демократичної партії Гілларі Клінтон. Крім того, на інавгурації будуть присутні члени Конгресу, при цьому понад півсотні конгресменів від Демократичної партії вирішили церемонію бойкотувати. Як очікують, всього до Вашингтона мають приїхати до 900 тисяч людей. У зв’язку з цим посилені заходи безпеки. Очікується, що «Марш жінок» збере 20 січня близько 200 тисяч учасників. Організатори маніфестуватимуть за расову й гендерну рівність, доступну охорону здоров’я, виборче право й право на аборти. Опоненти новообраного президента вважають, що тепер усе це опиниться під загрозою. Підтримку Дональдові Трампу демонструватиме група мотоциклістів «Байкери за Трампа» – у них буде ралі після церемонії і перед парадом. Їхня акція не буде настільки численною, як «Марш жінок». Виступаючи перед своїми прихильниками 19 січня у Вашингтоні Трамп пообіцяв «об’єднати країну» і водночас докорінно змінити політику Вашингтона, зокрема в питаннях зміни клімату, імміграції, міжнародних торговельних угод і розвитку енергетики. Тим часом, у Нью-Йорку знаменитості й політики приєдналися до тисяч протестувальників, щоб висловити свої побоювання з приводу обраного президента. Радіо Свобода транслюватиме церемонією інавгурації на YouTube каналі, починаючи від 17:50 за київським часом. Подію коментуватиме кореспондент Радіо Свобода. ​"
"2017-01-20","https://www.radiosvoboda.org/a/28244221.html","Як відбуватиметься інавгурація Трампа","Дональд Трамп складає 20 січня присягу, щоб стати 45-м президентом Сполучених Штатів Америки. Після ранкового чаю з подружжям Обам новообраний президент виголосить урочисту присягу та інавгураційну промову, й далі святкувати на параді та трьох інавгураційних балах. У цей момент родина Барака Обами вже виїде з резиденції і зможе насолодитися останнім польотом на «борту номер один». Щоб на власні очі побачити історичні події, до Вашингтона з’їдуться до 900 тисяч американців. Крім прихильників, маніфестувати будуть і учасники «Маршу жінок», а прибічники легалізації марихуани планують роздати тисячі безкоштовних косяків. Як виглядатиме інавгурація? «Я урочисто присягаю (або заявляю), що чесно виконуватиму обов’язки президента Сполучених Штатів, і буду за можливості зберігати, охороняти і захищати конституцію Сполучених Штатів» – цими словами Дональд Трами 20 січня 2017 року складе на Капітолійському пагорбі у Вашингтоні присягу, щоб офіційно стати 45-м президентом США. Ця частина церемонії вважається в Америці символом мирної передачі влади – характерною ознакою демократії, якою так пишаються американці. Згідно із Конституцією, присягу прийматиме голова Верховного суду США. Історично це відбувалося 4 березня, але період між виборами та інавгурацією скоротили у 1933 році – перенесли на 20 січня. ​Фото: Дональд Трамп пише інавгураційну промову Опісля Дональд Трамп виголосить інавгураційну промову, а далі разом із віце-президентом Майком Пенсом пройде парадом Пенсильванія-авеню – центральною вулицею Вашингтона. Увечері Вашингтон святкуватиме на трьох інавгураційних балах. До речі, найкоротшу інавгураційну промову виголосив перший президент США Джордж Вашингтон – вона складала 135 слів. Який розклад подій 20 січня і як за ними стежити? Зранку 20 січня Дональд Трамп відвідає службу в Єпископальній церкві Святого Іоанна неподалік Білого дому. Після ранкового чаю з дружиною Меланією та Бараком і Мішель Обамами вони вирушать до Капітолія. О 9:30 за Вашингтоном (16:30 за Києвом) – інавгураційну церемонію відкриють музичні виступи. 11:30 (18:30 за Києвом) – вступне слово і присяга віце-президента Майка Пенса. 12:00 (19:00 за Києвом) – Дональд Трамп виголосить присягу та інавгураційну промову. No media source currently available 15:00–17:00 (22:00–00:00 за Києвом) – Трамп і Пенс пройдуть 2,4 кілометри разом із парадом по Пенсильванія-авеню. 19:00–23:00 (02:00–6:00 за Києвом) – Трамп і Пенс разом із дружинами відвідають три офіційні інавгураційні бали. Трансляцію інавгурації можна буде дивитися у Facebook Радіо Свобода та на сайті. Хто буде на інавгурації, а хто її бойкотує? На офіційну церемонію прибудуть президент Барак Обама та перша леді Мішель Обама. Очікується, що завітає і подружжя Клінтонів – колишній президент Білл Клінтон та суперниця Трампа на виборах від Демократичної партії Гілларі Клінтон. Присутність підтвердили також колишні президенти Джимі Картер і Джордж Буш-молодший із дружиною. Джордж Буш-старший написав лист до Трампа із привітаннями та перепросинами, що не може відвідати інавгурацію через проблеми зі здоров’ям. З нагоди урочистостей до столиці мають приїхати від 800 до 900 тисяч американців – однак поки що невідомо, будуть вони святкувати чи протестувати. Ті, хто хотів потрапити на церемонію складання присяги, повинні були завчасно замовити квитки – через офіси своїх місцевих представників, сенаторів або онлайн. Платити за це не треба. Коли 8 років тому на пост вступав Барак Обама, до Вашингтона з’їхалося близько 1,8 мільйона громадян. А от понад півсотні конгресменів від Демократичної партії вирішили цьогоріч церемонію бойкотувати. Політики роблять це на знак підтримки свого колеги Джона Льюїса, який поставив під сумнів легітимність новообраного президента. На заяви Льюїса Трамп 14 січня відреагував твітом: «Все це балачки, балачки, балачки. Ніяких дій або результату!» Деякі американські законотворці повідомили, що замість інавгурації підуть на «Марш жінок». Жінки, байкери та безкоштовна марихуана Очікується, що «Марш жінок» збере 20 січня близько 200 тисяч учасників. Організатори маніфестуватимуть за расову та гендерну рівність, доступну охорону здоров’я, виборче та аборційне право. Опоненти новообраного президента вважають, що тепер все це опиниться під загрозою. А от підтримку Дональду Трампові демонструватиме група мотоциклістів «Байкери за Трампа» – у них буде раллі після церемонії та перед парадом. Їхня акція не буде настільки чисельною, як «Марш жінок». Цього дня у Вашингтоні будуть й інші акції: раллі проти війни та ядерної зброї (його відвідає колишній кандидат у президенти від Зеленої партії), Фестиваль спротиву Дональду Трампу #DisruptJ20, а також марш #Trump420 – його організують прибічники легалізації марихуани. Вони планують роздати натовпу 4200 безкоштовних косяків – у Вашингтоні це не суперечить законові. Коли Трамп почне виконувати обов’язки? Обама і Трамп зустрінуться у Білому домі перед інавгурацією. До Капітолія поїдуть разом зі своїми дружинами, і вже там до них приєднаються члени Конгресу, політики й прихильники. Після церемонії Обама та його родина востаннє сядуть на «борт номер один» – куди полетять, поки що невідомо. Останню ніч у Білому Домі Барак Обама проводить із 19 на 20 січня. Працівники мають швидко підготувати резиденцію для наступника, щоб уже 21 січня у новому домі прокинувся Дональд Трамп. Коли саме він приступить до виконання обов’язків – у п’ятницю чи з понеділка – наразі точно не відомо, але виданню The Times of London новообраний президент сказав, що його «день номер один» буде у понеділок."
"2016-12-28","https://www.radiosvoboda.org/a/28202327.html","Рожевий – для дівчаток? Дещо про гендерні стереотипи","Вікторія Пархоменко Гендерні стереотипи – це певне прийняте у суспільстві бачення того, що означає не просто народитися чоловіком або жінкою, а бути ними. Такі стереотипи існують в будь-якому суспільстві, Україна – не виняток. Чим загрожує стереотипізація і як із нею боротися? Про це розпитали філософа, психолога й експерта з гендерних питань. ​Орися Біла, завідувач кафедри філософії Українського католицького університету: У мене є особиста історія, пов’язана з гендерними стереотипами. Я вийшла заміж і дуже хотіла бути хорошою дружиною. Для мене це означало готувати їжу, прибирати та з любов’ю чекати на чоловіка вдома. Через чотири місяці старань я вичерпалася, зрозуміла, що не можу витримувати стандарти, які сама перед собою поставила, тому я почала їх переглядати. Спочатку я цілковито занедбала хатні обов’язки та стала поганою дружиною – так мені здавалося з моєї позиції відмінниці. Однак із часом зрозуміла, що для мого чоловіка ці речі не є настільки важливими. Це допомогло мені примирилася самій із собою. Тепер я не готую щодня нову страву. Не прасую чоловікові сорочки, бо не маю на це часу – ми просто купуємо йому речі, які не мнуться. Зрештою, ми просто створили власну сімейну модель, в якій ми щасливі. Так я подолала свій внутрішній гендерний стереотип. ​Стереотипізація шкодить, коли ми створюємо певний ідеальний шаблон та очікуємо, що так будуть поводитися всі. Жінка, яка не працює та виховує дітей, – це не завжди дискримінація супроти її прав, якщо вона щаслива та реалізує себе в тому. Потрібно боротися з насильним нав’язуванням певних уявлень. Якщо ви відчуваєте, що вам нав’язують певне бачення – голосно говоріть про це. Інакшого способу боротися я просто не бачу. Ігнорувати – це також спосіб боротьби, але для нього потрібна певна психологічна і ментальна настанова, яка багатьом людям не до снаги. Я люблю певні стереотипно жіночі заняття – наприклад, вишивати. Однак таке моє хобі не означає, що я не можу займатися наукою або бути добрим керівником. Якості, які я застосовую у вишиванні, як-от наполегливість і скрупульозність, так само використовую в науці. Спорт навчив мене бути амбітною і досягати цілей. Однак ці здобутки для мене – здобутки насамперед людини, а не просто жінки. Я погоджуюся з Шерил Сенберг, операційною директоркою «Фейсбуку», яка казала, що одне з основних завдань жінок – змушувати себе на нарадах сідати за один стіл з чоловіками, брати на себе відповідальність. Правда у тому, що інколи жінки просто не хочуть цього робити, бо набагато легше йти за кимось, адже це – простіша роль. ​Ольга Кухарук, соціальний психолог: Гендерних стереотипів не може не існувати, адже ми сприймаємо іншу людину таким чином. Жінка, працює в банку, має певний колір шкіри – ми все неминуче категоризуємо, бо так нам простіше оцінювати і засвоювати інформацію. Хоча зараз є тенденція відходити від позицій вродженої гендерної приналежності, у більшості суспільств те чи інше ставлення до особи формується вже з самого народження. Це – вибір кольору одягу, іграшок, привітань. Таким чином, до 16-17 років формується наша гендерна ідентичність – ким є я і якими мають бути жінки і чоловіки навколо. Важливо, чи з цим резонує наш внутрішній світ. Наприклад, образ жінки-берегині. Якщо ти мрієш бути нею, то традиційний шлюб не викличе в тобі жодного конфлікту. Але якщо на певному етапі відбувається нав’язування цього стереотипу батьками, родичами, ЗМІ, але при цьому ти прагнеш займатися скелелазінням чи бізнесом, тоді виникає внутрішнє протиріччя. Перед нами вибір – піддатися тиску або працювати, щоби цей стереотип обійти, розхитати, зруйнувати. Мене дратує стереотип про дівчаток, які мають добре вчитися в школі, вступити в університет, бути відмінницями, розумницями, однак закінчення цієї історії – це обов’язково заміжжя. Якщо ти успішно закінчила школу, університет та маєш кар’єрні амбіції, все одно постійних нав’язливих запитань – чому ти не вийшла заміж – не уникнути. Олена Малахова, експерт центру «Крона», радниця міністра освіти й науки з питань політики гендерної рівності та антидискримінації: В Україні ми маємо проблему – часто ми шкідливі гендерні стереотипи сприймаємо за єдиний можливий стан речей. Найпоширеніші стереотипи стосуються гендерних ролей, рольової поведінки чоловіків і жінок. Один із найсмішніших та найабсурдніших стереотипів, що блакитний – це колір для хлопчиків, а рожевий – для дівчат. У 60-х роках 20-го століття одна дослідниця аналізувала дані про чоловіків і жінок та для зручності обрала для позначення саме ці два кольори – блакитний і рожевий. І з того часу це чомусь стало нормою. Раніше жінки не могли ніде працювати, тож цілком логічно, що у назвах всіх професій переважає чоловічий рід. «Жіночі професії» – це нянька, доглядальниця, ворожка, манікюрниця. Важливий момент – професії жіночого роду в більшості малооплачувані та непрестижні. Уявіть, є близько 530 професій, які для жінок заборонені! Часто це пояснюється начебто турботою про жіноче репродуктивне здоров’я. Наприклад, працювати водієм в метро жінці заборонено. Виникає питання: чи це також не шкодить чоловічій репродуктивній функції? Та чому тоді прибиральницею на станції метро працювати не заборонено? Батьківство – це елемент соціалізації, а не інстинкт, інакше б не було жодної жінки, яка полишила свою дитину після пологів. Дуже часто при розлученні саме батько залишає родину. Тут також спрацьовує аргумент про материнський інстинкт і його відсутність у чоловіків. Чому ж хлопчиків так само з дитинства не націлюють на відповідальне батьківство, чому їм не говорять: «Ти – майбутній тато. Бережи своє здоров’я, не сиди на холодному, навчися замотувати і годувати ляльку». Цього ніхто не робить. Як боротися з дискримінацією за статтю? У випадку із роботодавцем ми можемо опиратися на законодавство, яке забороняє таку дискримінацію. Знаходити реальні дані, які спростовують стереотипи. Жінки – погані водійки? Підніміть статистику будь-якої країни про ДТП на дорогах, і ви побачите, що жінки зазвичай обережніші. Я не заперечую, коли чоловіки відкривають переді мною двері, бо сприймаю це як їхній спосіб виявити повагу. Однак пригадую, коли ми з чоловіком почали зустрічатися, щоразу, коли поверталися з магазину, він тримав пакунки в двох руках та ледь не зубами намагався відчинити двері, аби пропустити мене вперед. Після кількох розмов я пояснила йому, що це виглядає смішно і зовсім не продуктивно. Допомагати – це добре, але не прив’язуйте це до статі."
"2016-12-16","https://www.radiosvoboda.org/a/28178462.html","В Україні сексизму нема?","В Україні часто слово фемінізм має негативний підтекст, а що таке сексизм, дехто навіть боїться спитати. Або так боязко: «це щось із сексом пов’язане»? Програма «Молодь плюс» вирішила з’ясувати сам термін і явище. «Савченко було би чудово зайнятися своїм особистим життям» – депутат Антон Геращенко; «Я, звичайно, радий, що є гендерна політика, але жінок треба використовувати там, де вони дадуть максимальний ефект. Керувати мужчинами… наш менталітет, думаю, не готовий до цього» – Володимир Чубірко, голова Закарпатської облради; «Почнеться тепло і в містах українських почнуть роздягатися жінки» – Віктор Янукович. Ці цитати і є проявом сексизму, тобто упередженого ставлення та дискримінації групи людей через їхню стать або гендерну ідентичність. Далі ­– топ сексистських тверджень. №1. В Україні сексизму нема А й справді в Україні немає сексизму. Чоловіки – заперечують його, жінки – не помічають. За даними дослідження, проведеного Центром Разумкова, 48% жінок і 52% чоловіків вважають, що в Україні не існує дискримінації за ознакою статі. 58% жінок також вважають, що в Україні існує рівність між статями. Тож виходить, що чоловіки і жінки живуть в полоні однакових гендерних стереотипів і ролей. Тобто, більшість жінок вважає, що саме і лише вони повинні готувати борщ, ну, й чоловіки – не проти. ​Крім того, численні дослідження більшості країн світу доводять: жінки на тих же посадах дуже часто отримують меншу зарплату, ніж чоловіки. № 2. Жінка має сидіти вдома Пересічна українська дівчина повинна: мріяти про принца на білому коні, няньчити двійко-трійко дітей, бути берегинею домашнього затишку. Принаймні, так думають укладачі посібника для школи «Сімейні цінності». Чи досягли б успіху жінки, якби вивчили його на відмінно? ​№ 3. Існують жіночі і нежіночі професії Ще 20 років тому ці професії вважалися чоловічими. А зараз жінка поліцейська, військова, політик – не викликають жодного подиву. Так, на початку 90-х у Верховній Раді було 2,2% жінок, зараз – 12%. У країнах ЄС жінок у парламентах в середньому удвічі більше (29%). А у Швеції, Фінляндії, Іспанії – понад 40%. Водночас в обіг ще не увійшли феменітиви – професорка, космонавтка, канцлерка, борчиня чи продавчиня. А використання таких слів як «президент», «прем’єр-міністр», «ректор» та подібних не дають змоги зрозуміти, про чоловіка чи жінку йде мова, оскільки вживається форма суто чоловічого роду. №4. Жінка – лише сексуальний об’єкт Жінка має носити глибоке декольте, коротку спідницю та високі підбори – заради того, щоб привабити чоловіка. Це все – для чого вона живе. Байдуже, професіонал чи ні – головне, що симпатична чи з хорошою фігурою. Так само й чоловіки – вони мають гарно заробляти і бути мужніми. Це чіткий поділ на гендерні ролі і конкретні характеристики. І він, дійсно, стосується не лише жінок, але й чоловіків. «Ти чого вбрався, як дівка?», «Ого, ти пиріг спік?», «Будь сильним, ти ж чоловік!», «Не буть дівкою!» – це такі ж прояви сексизму. А вже якщо батько йде в декретну відпустку, то яких лише епітетів і метафор у свій бік він не наслухається. Якщо хтось ще сумнівається, чи є сексизм в Україні, просто згадайте, скільки разів ви чули фразу: керівниця на мене накричала – мабуть, ПМС. У 2004 році закінчила Український гуманітарний ліцей КНУ імені Тараса Шевченка. У 2010-му отримала диплом магістра журналістики Інституту журналістики КНУ імені Тараса Шевченка. Маю публікації в газеті «Громадський захисник», журналах «Книжник-review», «Київська Русь» та інших виданнях. Працювала в програмі «Підсумки» на телеканалі «Ера». На Радіо Свобода – з 2007 року. Коло професійних зацікавлень: права людини, українська культура, волонтерський рух. На Радіо Свобода – з 2013 року. Автор різними мультимедійних проєктів, зокрема: фільму «Малевич. Український квадрат», «Революція на граніті», «Вбиті Голодомором», «Мощун – битва, яка врятувала Київ», «Масові страти цивільних у Здвижівці». Зараз працюю над розслідуваннями воєнних злочинів РФ."
"2016-12-09","https://www.radiosvoboda.org/a/28166223.html","Любити і бути «ніким» одне одному. Як живуть одностатеві пари?","В Україні живе від 100 до 200 тисяч одностатевих пар. Такими є приблизні підрахунки правозахисного ЛГБТ-центру «Наш світ». Правозахисники кажуть: 77% опитаних хотіли б мати можливість оформити свої стосунки. Радіо Свобода поговорило з лесбійською парою. Олена і Юлія разом вже 4 роки. Олена – юрист, Юлія — копірайтер і місцева активістка. Офіційного камінг-ауту (відкрите визнання людиною своєї приналежності до гендерної меншини – ред.) вони не робили, але й від людей особливо свої стосунки не приховують. Хіба що попросили Радіо Свобода не називати їхнє прізвище, яке у них одне на двох. Дівчата одружені. На їхніх обручках викарбувана цифра 26, бо вони побралися 26 червня 2015 року. Відбулося це не в Україні, а в Копенгагені, столиці Данії. Ця країна – одна з трьох, де дозволено одружуватися іноземцям однієї статі. Ще – Канада і Аргентина. Щоб оформити свої стосунки, Олені і Юлії довелося заповнити декілька анкет, заплатити державне мито і приїхати до Копенгагена. «Дуже приємна атмосфера була. Ми навіть більш ніяково почувалися, аніж вони. Для них це звична справа – одружувати людей однієї статі. А ми боялися косих поглядів», – розповідає Юлія. «Це звичка з України», – додає Олена. «Не варто ховатися у шафу» Свідоцтво, яке мають дівчата, в Україні ніякої юридичної сили не має. Проте, пара вирішила, що одразу оформить свої стосунки й тут, щойно з’явиться можливість реєструвати партнерство. Дівчата кажуть, що зроблять це хоча б задля того, щоб на своєму прикладі показати – «не варто ховатися у шафу». Перший крок дівчата уже зробили, взявши спільне прізвище. Своє прізвище змінила одна з дівчат, адже в Україні це досить проста процедура. Дякуючи цьому, з огляду на обставини, дівчата часом видають себе за сестер, адже юридично вони все ще лишаються одна для одної «ніким». «Якось ми реєструвалися на візу. Я себе зареєструвала і запитала чи можу я зареєструвати ще одну особу. Мені кажуть: кого? І що я відповім на це питання? Дружину? Так не відповім, це не законно в нашій країні. Мені сказали, що я можу зареєструвати тільки своїх дітей або свого чоловіка. І все», – розповідає Олена. Гомосексуальні пари не мають жодних прав, які мають гетеросексуальні Оформлення стосунків юридично надає гетеросексуальним парам величезний спектр прав. Гомосексуальні ж партнери не можуть спільно отримати кредит або право власності на майно, не мають права не свідчити один проти одного, не можуть законним способом врегулювати майнові суперечки при розлученні з партнером, не можуть отримати спадщину, усиновити дитину партнера і ще багато чого такого, на що права мають гетеросексуальні пари. Загострила проблеми одностатевих пар і російська окупація Криму та військовий конфлікт на сході України. Стало зрозуміло, що представники ЛГБТ-спільноти не мають права на отримання спільного тимчасового притулку, якщо стають внутрішньо переміщеними особами. Якщо загине один з партнерів, інший не може розраховувати на підтримку держави, й не може вільно розпоряджатися спільним майном чи оформити спадщину без заповіту. Наприкінці 2015 року український уряд офіційно визнав існування цієї проблеми і потребу в її швидкому вирішенні. Тоді був ухвалений план дій до Національної стратегії з прав людини. У другому кварталі 2017 року має бути розроблений та поданий на розгляд уряду законопроект про легалізацію в Україні «цивільного реєстрованого партнерства для різностатевих і одностатевих пар». Введення партнерства не надасть одностатевим парам усіх прав, які дає шлюб. Воно полегшить майнові відносини, проте ніяк не стосуватиметься питання всиновлення дітей. Олена та Юлія розуміють, що це буде складний процес. «Так як приймали поправку у кодексі законів про працю, де була заборонена будь-яка дискримінація у сфері праці, в тому ж числі, за ознакою сексуальної орієнтації. З таким болем приймалася. Зрештою, прийняли в листопаді 2015-го, і на тому добре. З партнерствами я теж не думаю, що це буде легко. Хоча суспільна думка зараз потроху змінюється. Мені здається, що важливіше, щоб спершу суспільна думка змінилася і це вже потім потягне за собою зміни», – кажуть дівчата. Політики бояться гомофобних настроїв суспільства? Правозахисник Олександр Зінченков робить стосовно впровадження реєстрованого партнерства свої прогнози. «Партнерства у другому кварталі 2017 року не буде. Вважаю, що до того, як це питання буде можливо конструктивно обговорювати з нашими можновладцями, потрібен час на усвідомлення ними тих демократичних європейських цінностей, яких взялася дотримуватися на словах наша країна. Наприклад, на останньому (вересень 2016 року) засіданні у Мін’юсті з питань реалізації Нацстратегії у сфері прав людини, я поставив заступнику міністра юстиції Пєтухову питання, коли буде визначено державний орган, який буде відповідати за реалізацію пункту про реєстровані партнерства, на що він з сарказмом відповів, що низка держорганів «змагаються за честь» займатися цим питанням (тобто відмовляються ним займатися)», – каже правозахисник. Дуже важливо, вважає Зінченков, розпочинати діалог у суспільстві. Адже тільки так суспільство зможе зрозуміти, що реєстроване партнерство – це лише питання рівноправ’я. «Ще погано, що питання ЛГБТ – це дуже заполітизовані питання. А всі політичні сили дуже орієнтуються на те, щоб догодити гомофобним настроям суспільства. Тут дуже важлива жорстка позиція Заходу: нема прав людини – нема кредитів», – додає правозахисник. Натомість ЛГБТ-активіст та помічник народного депутата Григорія Немирі Богдан Глоба на своїй сторінці у Facebook ще 3 листопада повідомив, що екпертна рада на комітеті Верховної Ради з прав людини проголосувала за законопроект «Про цивільне партнерство в Україні». «Тепер законопроект направляється на експертизу до Міністерства юстиції України і після пропозицій міністерства буде зареєстровано групою єврооптимістичних народних депутатів», – написав Глоба. Бути разом, попри юридичні перепони На стосунки дівчат їхній закордонний шлюб ніяк не вплинув. Хіба час від часу жартують: «Ти ж папірець підписала – йди тепер посуд мий». Олена і Юлія продовжують активно займатися громадською діяльністю: опікуються бездомними тваринами, популяризують екологічно чистий спосіб життя, беруть участь у правозахисних акціях. Вірять, що настане час, і правова рівність дійде і до України."
"2016-12-01","https://www.radiosvoboda.org/a/28149502.html","Підтримка незалежності України сьогодні така ж, як і 25 років тому","Українці підтримують незалежність так само, як і 25 років тому. Якби референдум відбувся сьогодні, за неї проголосувало б 87% громадян. Про це свідчать результати дослідження Фонду «Демократичні ініціативи» імені Ілька Кучеріва. No media source currently available Динаміка підтримки незалежності в Україні за останні десять років зазнавала помітних змін, розповідає Ірина Бекешкіна, директор Фонду «Демократичні ініціативи» імені Ілька Кучеріва. Приміром, у 2006 році за незалежність готові були проголосувати 70%. А у 2011-му – 67%. Тоді у Південному та Східному регіонах України майже половина населення була проти, на чому, як переконана соціолог, ґрунтувалися ілюзії російського президента, ніби «варто Росії піти до України і одразу люди підуть за Путіним, підуть в Росію». Соціолог зазначає, що на заваді цьому стала консолідація нації. Генеральний директор Київського міжнародного інституту соціології Володимир Паніотто каже, що упродовж останніх 15 років підтримка незалежності зростала порівняно із 1990-ми роками. «Це через нові і нові покоління людей, які починали змістовне життя в незалежній Україні. Тобто, вони не народилися в Україні, але пішли в школу в Україні і так далі. Особливо велика підтримка була після анексії Криму. Це був такий підсумок і рівня патріотизму, і незалежності України», – наголошує він. Форум з порятунку референдуму Утім, як демонструють опитування, з тим, що Україна є дійсно незалежною сьогодні погоджується лише близько 40%. За словами Ірина Бекешкіної, за чверть століття успішність здійснених у країні перетворень українці визнали лише у трьох сферах: формування української нації, забезпечення гендерної рівності та рівноправності національних меншин. Провальними вважають реформи, що стосуються, зокрема, економічного розвитку, справедливого судочинства, боротьби з корупцією та злочинністю, охорони здоров'я та захисту соціально вразливих. У те, що наявні труднощі вдається подолати упродовж наступних кількох років, вірять лише 17%. І майже чверть населення переконана, що країна на них наразі нездатна. Сьогодні – у річницю доленосного для України народного волевиявлення – українські політики та правники збираються на форум «Врятуйте референдум», аби обговорити необхідність нової редакції закону «Про всеукраїнський референдум». Адже чинний документ, ухвалений за президентства Віктора Януковича, за висновками юристів, може поставити під загрозу незалежність України. Він також забороняє ЗМІ на етапі підготовки до референдуму вільно агітувати «за» чи «проти» винесеного на громадський розсуд питання. Раніше Венеційська комісія визнала його таким, що може спричинити беззаконня. Ініціатори ухвалення нової редакції закону зазначають, що його перегляд зараз актуальний, як ніколи, адже він вигідний антиукраїнським силам. Народилася в Києві. Закінчила бакалаврат Інституту журналістики КНУ ім. Тараса Шевченка, магістратуру Школи журналістики НаУКМА та Університет Ісландії за спеціальністю «Довкілля та природні ресурси». Публікувалася у низці українських суспільно-політичних тижневиків та інтернет-видань. Була репортером програми «Час» на 5 каналі, прес-секретарем Національного екологічного центру України. Автор статей для українського National Geographic. З 2014 по 2016 жила у Рейк’явіку, дописуючи в англомовні ісландські журнали та співпрацюючи як позаштатний кореспондент з українськими медіа."
"2016-11-26","https://www.radiosvoboda.org/a/28141294.html","Якого меморіалу бракує в Москві? ","У Києві відбулася зустріч представників Платформи європейської пам’яті та сумління, що досліджує наслідки діяльності тоталітарних режимів у Європі. Президент цього проекту Горан Ліндблад наголошує, що впродовж багатьох років людство зводило рахунки з нацизмом через розслідування та трибунали, а тим часом злочини комунізму залишалися нерозкритими, а зловмисники непокараними. Він розповів Радіо Свобода, чому важливо продовжувати пошук імен жертв та винуватців, а також про роль, яку відіграють ідеології сьогодні. – Нещодавно випускник філософського факультету Томського університету Денис Карагодін встановив імена причетних до фальсифікації звинувачень проти заарештованих у «харбінській справі», серед яких був його дід. Тепер він піде з цим до суду, чим створить прецедент для Росії. Що б ви йому порадили? І як щодо термінів давнини злочинів? – Це непросто з огляду на те, що в Росії нема незалежних судів. Система юстиції працює так, як того хоче режим. Шанси містера Карагодіна досягти справедливості на території Росії, ясна річ, незначні. Увага світу до цієї справи – ось що найголовніше. Важливо зробити її публічною. Хорошою ідеєю буде направити справу до міжнародних судових органів, але її розгляд може затягнутися на довгий час. Треба бути готовим до цього. Щодо терміну давності. Злочини проти людства їх не мають. Але якщо йдеться про когось, хто незаконно посадив до в’язниці невинуватого 30 або 40 років тому, то притягати його до відповідальності вже запізно. Значно легше досягти судового процесу з більш недавніми злочинами. Приміром, у випадку Болгарії, де якраз перед падінням Берлінського муру представників турецької меншини відправляли у вигнання або чинили над ними розправу. Але коли ми говоримо про злочини комунізму, то треба розуміти, що більшість фігурантів мертві. Втім, наш обов’язок – підтримувати історичну пам’ять і засуджувати свідоме нищення людей. Ми повинні називати речі своїми іменами і бути більш наполегливими в пошуках та засудженні злочинців настільки суворо, наскільки це можливо, тому що непокаране зло самовідтворюється. – Ви розповідали, що Празька декларація про європейське сумління та комунізм створена на основі вашого звіту і роздумів Ганни Арендт. У її праці, присвяченій трибуналу над співробітником відділу гестапо Адольфом Айхманом, вона писала про банальність зла, вмотивованого не фанатизмом функціонерів щодо якоїсь ідеї, а, скажімо, бажанням просунутися по службі, отримати визнання та матеріальні блага. Ми бачимо, що ідеології варіюються, але мотиви їхніх поборників ті ж самі як у правих, так і лівих. З чим ви боретеся? – Насправді у нацистів та комуністів більше спільного, ніж багато хто думає. І ми можемо порівнювати різні режими. Але треба бути дуже обережними, щоб не вплутатися у дискусію, який з них гірший. Хай там як, а для жертви не має значення, хто зловмисник – комуніст, нацист чи ісламіст. Нам потрібна справедливість щодо жертв і щодо злочинців, які на волі. Ми, звісно, не знайдемо всіх. Ми можемо знайти символічні постаті, символічні історії. Утім, це надсилає потужний сигнал і порушує питання щодо шкідливості ідеології тоталітаризму як такої. За тоталітаризму є диктатори і корисні ідіоти, які роблять кар’єру, прислужуючи їм, сприяючи становленню й утвердженню системи, є колабораціоністи. Когось можна звинувачувати. Хтось іде на це, бо рідні опинилися в полоні. Це складно. Але ми завжди маємо виступати за права людини, демократію та верховенство права. Цю триєдність, без компромісів. Не можна мати лише один із цих елементів. Для безпеки країни потрібні усі три. Ви можете демократичним шляхом обрати диктатора. Без верховенства права і прав людини ви, даруйте, опинитеся в повному лайні. Солдати військ Саддама Хусейна, які після загибелі свого лідера стали безробітними, пішли воювати на боці угруповання «Ісламська держава», бо це дає їм можливість заробити. Вони не такі вже й ідейні ісламісти, вони билися б за будь-кого. А з ними тепер б’ються і шведи, у яких батьки іммігрували з мусульманських країн до Швеції. Реакція шведського суспільства, звісно, дуже негативна. Але треба визнати, що шведське суспільство зазнало поразки в намаганні їх інтегрувати. Так, у нас є гендерна рівність у багатьох аспектах повсякденного життя. Але в деяких спальних районах чоловіки нападають на жінок за те, що ті покривають обличчя. Це неприпустимо, але це відбувається. Який висновок? Ми не можемо протистояти тоталітарній ідеології, якщо нам самим нема чого протиставити. – Гаразд, ви особисто є членом Помірної коаліційної партії, яка сама себе визначає як ліберально-консервативна. Звучить, як оксюморон. Що ваша партія обстоює? – (Сміється) Я зазвичай кажу, що є представником шведської консервативної партії, яка насправді найліберальніша. Партія доволі ліберальна, але стала трохи консервативнішою. Сьогодні найліберальнішою є центристська партія, тому я навіть думаю, що голосуватиму за них. Наше завдання – не повторювати помилок минулого, бути дуже обережними. Ми за лібералізацію економіки, зменшення податків, надання влади людям для ухвалення індивідуальних рішень, її перерозподіл: від уряду – до місцевої влади – до нас, що збираються за столом на кухні. Ми за те, щоб дозволяти приватним навчальним закладам і приватним закладам охорони здоров’я отримувати фінансування з податків. Тобто ви використовуєте ці гроші з податків, коли вам потрібно до лікаря, до будь-якого лікаря. – Якийсь час ваша партія мала назву «Права»… – Так, як і в Данії. Праві на противагу лівим. Але у Швеції це не найкраща назва, яку можна мати. Тож її змінили. – Ви всі ліві ідеї вважаєте шкідливими? – Проблема в тому, що соціал-демократичні партії мають тих самих засновників та ідеї, що й комуністи. І вони все ще вірять у теорії Маркса попри те, що вважають, що їх можна використовувати й мирним чином. Ми бачимо це у Швеції, де теперішній уряд, що складається із зелених і соціалістів, намагається запобігти прибуткам у сфері охорони здоров’я та освіти. Є невелика частина приватних шкіл та лікарень, які заробляють значно більше коштів, ніж мають сфери громадської освіти і медицини, які свої кошти лише розпорошують. Тому ідеологія дуже глибоко вкорінилася. Як на мене, в ідеях Маркса нема нічого хорошого. Якщо у вас є текст, де чорним по білому про те, що вам треба застосовувати терор для підтримки диктатури, всі повинні розуміти, як це може закінчитися. Свого часу західна інтелігенція з лівими переконаннями мала міцний зв’язок з комуністичними режимами. Академіки, історики, вчителі отримували освіту у Східній Німеччині. І, ясна річ, це сприяло підтримці лівих ідей. Коли я був підлітком, усі студентські організації – до 1968 року – були комуністичними. Тож усі наші партнери в Європі мали дружні відносини з Радянським Союзом. За винятком, звісно, тих випадків, коли вони були ще лівіші й підтримували Мао Цзедуна. Ліві рухи, як ми знаємо, не тримаються купи, а розпадаються в суперечках троцькістів, марксистів-леніністів, маоїстів. І, гадаю, добре, що так. Утім ще раз повторю: шкідлива й загрозлива сама тоталітарна ідеологія. У мене є багато друзів серед членів лейбористських та соціалістичних партій, які доволі помірковані і мають гарні наміри. Проблеми починаються там, де вони впадають в ідеологію. Є багато ідей та реформ, щодо яких я погоджуюся з соціал-демократичною партією. Я підтримую запропоновані ними реформи у сфері благоустрою, що кожен має бути відповідальним, що бідних та нужденних треба забезпечити медичною підтримкою. Але це не суто соціалістичне питання. Це питання планування держави. – То, може, поділ на лівих та правих віджив своє і потрібна інша метрика? – Ці ідеології називали мертвими у 1960-х, але вони все ще були живі у 80-х. В 90-х вони почали втрачати важливість. Стара ліва ідеологія – соціалісти, що тяжіють до комуністів, – це точно застаріле. Але на тлі чого зростає вплив ісламістів? Зараз проблема в тому, що у багатьох політиків немає ідеології, є просто прагнення влади. Я пригадую свою зустріч із президентом Януковичем. Я запитав, яким є його бачення України. Він не зміг мені нічого відповісти. Нічогісінько. Ми з колегами були шоковані. – Як, на Вашу думку, повинен розвиватися діалог щодо Голодомору між Україною та Росією? – У Росії ніколи не поліпшиться ситуація, доки вони не дадуть раду своїй історії. Ця ситуація якраз є наслідком того, що вони цього не зробили. Ось тому Путін успішно грає у свою гру за мотивами КДБ. Замість того, щоб визнати злочини Сталіна, Росія його прославляє. – Що ви маєте на увазі, кажучи «дати раду історії»? – Це означає визнання того, що відбулося, компенсацію жертвам. Особливо тим, хто ще живий. Росіяни ж мають за президента колишнього офіцера КДБ. І в мене жодних сумнівів щодо цього. Ясна річ, він не хоче говорити про це на публіку. Наразі відкрили лише незначну частину архівів. Потрібно домагатися доступу до решти. Потім, створивши список усіх причетних, злочинців слід притягнути до відповідальності за те, що вони зробили. Адже є злочини, в яких не збіг термін давності. Далі потрібні меморіали – місця, які можна відвідати, де будуть викарбувані імена тих, хто здійснив злочини, і тих, хто унаслідок цих злочинів загинув. – Ви уявляєте меморіал жертв Голодомору в Москві? – Вони повинні мати їх усюди. І вони повинні позбутися символів минулого. Якщо ви прочитаєте «Криваві землі» Тимоті Снайдера, ви знайдете свідчення того, що Україна – частина світу, що постраждала найбільше. Але під час правління комуністів і самі росіяни зазнали величезних втрат. Самих росіян мав би ображати культ вождів. Це важливо, що в Україні позбуваються реліктових монументів. Мене дуже вразило, коли я був із візитом у Криму, я побачив на одній із площ великий пам’ятник Леніну. Пригадую, як дітлашня їздила на скейтах по фундаменту, на якому стояв пам’ятник. Це було іронічно. – Беручи до уваги те, що ключові постаті тоталітарних режимів XX століття померли, а дехто от-от до них приєднається, що б ви наразі назвали найбільшою загрозою для світу? – Росію. Це очевидно. Путін і Трамп кажуть, що це угруповання «Ісламська держава». Так, це угруповання небезпечне, але глобальною загрозою є Росія. І для Європи зокрема. І тривожно, що Євросоюз тільки зараз забив тривогу щодо необхідності дати відсіч російській пропаганді. Журналіст Едвард Лукас, який працював репортером у Росії тривалий час, попереджав про її загрозу доволі давно. Путін бере на озброєння сентимент перемоги у Другій світовій, намагається утвердити образ держави-переможниці. Це приваблює багатьох його виборців. Але Росія не супердержава. Я говорив про це з Костянтином Косачовим, Михайлом Маргеловим у Раді Європи. Вони стверджують, що Росії відведена значно важливіша роль. І вони завжди звинувачують нас у антиросійській позиції, що б ми не казали. Я розумію і знаю, що відбувається, але нам потрібно, щоб люди усвідомили, що поведінка російського керівництва – це лише такий спосіб вдовольнити аудиторію. Сьогодні в Росії нема іншої ідеології, окрім клептократії. Росія веде війни, щоб відволікти увагу від проблем, які руйнують її зсередини. Біографічна довідка: Ларс Горан Аксель Ліндблад народився у 1950 році в Гетеборзі (Швеція). У 1977 закінчив Гетеборзький університет, здобувши фах дантиста. У 1997–2010 роках був членом шведського парламенту. Обіймав посаду віце-президента Парламентської асамблеї Ради Європи. Ініціатор резолюції ПАРЄ № 1481 «Необхідність міжнародного засудження злочинів тоталітарних комуністичних режимів» (2006). З 2011 року президент Європейської платформи пам’яті та сумління. Збирає для Міжнародного суду докази злочинів тоталітарних режимів у 13 країнах ЄС, Молдові, Україні, Ісландії, США та Канаді. Народилася в Києві. Закінчила бакалаврат Інституту журналістики КНУ ім. Тараса Шевченка, магістратуру Школи журналістики НаУКМА та Університет Ісландії за спеціальністю «Довкілля та природні ресурси». Публікувалася у низці українських суспільно-політичних тижневиків та інтернет-видань. Була репортером програми «Час» на 5 каналі, прес-секретарем Національного екологічного центру України. Автор статей для українського National Geographic. З 2014 по 2016 жила у Рейк’явіку, дописуючи в англомовні ісландські журнали та співпрацюючи як позаштатний кореспондент з українськими медіа."
"2016-11-17","https://www.radiosvoboda.org/a/28124489.html","Українські «скрепи» у Раді: закони про боротьбу з насиллям у сім’ї","Кожна третя особа з чотирьох не звертається по допомогу після домашнього насилля. Верховна Рада вирішила: час державі втрутитись у проблеми, що залишаються «за зачиненими дверима» сім’ї. Парламент підтримав за основу законопроекти про протидію, а також покарання за такий вид агресії. Утім, вилучив усі згадки про гендер та сексуальну орієнтацію, як наполягали кілька фракцій. Парламент погодився, що представники християнської церкви повинні проконсультувати, чи відповідають ці закони «українській духовності». Правозахисники ж пояснюють: поняття «гендер» настільки ж українське, як і, скажімо, німецьке. Статистика домашнього насилля в Україні – тривожна: щороку жертвами стають від 110 до 165 тисяч жінок. Три мільйони дітей стають свідками або жертвами такої агресії щороку. І чотири з п’яти безхатченків потерпали від домашнього насилля. Такі дані з парламентської трибуни озвучила Ірина Луценко, заступниця голови комітету з питань прав людини, національних меншин і міжнаціональних відносин. No media source currently available «Потрібно політику «закритих дверей» домашніх проблем перенести, і зробити державною політикою», – сказала вона. Перший крок до цього Рада зробила: за основу ухвалила законопроект про запобігання та протидію домашньому насиллю. Коли він запрацює, в Україні мають з’явитись реальні механізми діяти на випередження. Тобто цілодобові кол-центри, служби підтримки, спеціалізовані притулки і експерти співпрацюватимуть, щоб швидше вирішити проблему тієї чи іншої людини. За насилля в сім’ї – виправні роботи або арешт «Однією з важливих речей цього законопроекту є те, що дитина, яка є свідком насильства, – визнається жертвою, і отримує весь комплекс допомоги. Це новий підхід, і дуже важливий. Оскільки ми розуміємо, як це впливає на дитину, на її подальшу долю, упевненість в собі, здатність бути повноцінним громадянином», – сказала заступник міністра соціальної політики Наталія Федорович. Ще одне нововведення: за домашнє насилля можуть запровадити кримінальну відповідальність. За таку агресію можуть незабаром карати громадськими роботами від 150 до 240 годин, арештом до шести місяців, обмеженням або позбавленням волі до п'яти років. Відповідний законопроект підтримали також за основу. Цінності і духовність найбільше турбували депутатів Проте найбільше уваги депутати приділили не тому, як зменшити кількість жертв та насильників в Україні, а формулюванням у законопроектах. Відразу кілька фракцій – «Опозиційний блок», «Батьківщина» і «Радикальна партія» – виступили проти вживання слова «гендер» у цих документах. Вони вимагали прибрати також фразу про «сексуальну орієнтацію». Депутати наполягали навіть після того, коли заступник міністра соціальної політики Федорович пояснила, що таких слів у законопроектах і без того немає. Головна ідея цих парламентарів – поняття гендеру «не відповідає українським цінностям, загрожує українській духовності». А тому, лунало в Раді, потрібно залучити Всеукраїнську раду церков до роботи над законопроектом. «Давайте припинимо вбивати українську церкву, українську духовність, нав’язувати чужинецькі цінності», – сказав депутат від «Радикальної партії» Ігор Мосійчук. Ярош: Гендер – це про соціальні ролі в суспільстві Живучи в третьому тисячолітті, депутати так і не розібрались, чим є гендер, каже експерт із цього питання Оксана Ярош. Це поняття в жодному разі не підмінює і не викривлює традиційного поняття статі, говорить вона. Гендер визначає соціальні ролі, що є в суспільстві. «Кожне суспільство має свій гендер, і має свої відносини між жінками і чоловіками. Певно, що гендер український відмінний від шведського, австралійського чи іранського. Але це соціальна складова, його треба вивчати, дивитись, чому є це насилля», – каже вона. Ярош також звертає увагу на те, що в Україні вже понад десять років діє закон про рівні права та можливості жінок і чоловіків, і там увесь час вживається поняття «гендерна рівність». Експерт радить депутатам не вбачати проблему там, де її немає. Українські депутати ідуть за електоратом, не ведуть його за собою – Магда Після засідання парламенту, у кулуарах, депутатів запитували: чому вони не приділяли стільки уваги цінностям та духовності, звітуючи про статки в електронних деклараціях? Парламентарі залишали ці запитання без відповіді. Тему гендеру, сексуальної орієнтації і ролей у родині депутати використали для спекуляцій, каже політолог Євген Магда. Політики зараз не люблять викликати навіть найменше незадоволення у електорату, тому й уникають голосувати за законопроекти, які можуть збурити суспільний резонанс, вважає він. «Не лише у цій темі українські парламентарі пливуть за течією. Вони, нажаль, на відміну від представників, скажімо, нормальної політичної еліти, ідуть за своїм електоратом, а не ведуть його за собою», – каже він. Верховна рада також не ратифікувала Конвенцію Ради Європи про запобігання насильству стосовно жінок і домашньому насильству та боротьбу із цими явищами. Проект закону передано на доопрацювання в Комітет у закордонних справах."
"2016-11-12","https://www.radiosvoboda.org/a/news/28112289.html","Порошенко вніc до парламенту законопроект про запобігання насильству щодо жінок","Президент України Петро Порошенко вніс на розгляд Верховної Ради проект закону «Про ратифікацію Конвенції Ради Європи про запобігання насильству стосовно жінок і домашньому насильству та боротьбу з цими явищами» (Стамбульська конвенція). Про це повідомляє 12 листопада офіційний сайт голови української держави. За цим повідомленням, законопроект передбачає ратифікацію Стамбульської конвенції і запровадження застосування в законодавстві України міжнародних стандартів запобігання та протидії насильству щодо жінок і домашньому насильству. «Набрання чинності для України цієї конвенції сприятиме протидії дискримінації за гендерною ознакою, забезпечить додаткові гарантії права на рівність між чоловіками і жінками, усуне правові положення, які спричиняють дискримінацію та удосконалить цивільно-правові засоби захисту потерпілих від насильства», – зазначає прес-служба. Україна підписала Стамбульську конвенцію ще 5 років тому. Пов’язані з нею законопроекти передбачають посилення відповідальності за скоєння насильства, особливо – повторного, та створення системи підтримки постраждалих."
"2016-09-15","https://www.radiosvoboda.org/a/news/27991528.html","У Львові почався «Форум видавців», де обговорюють і книжки, і політику","У Львові почався 23-й Львівський міжнародний «Форум видавців». Цього року тут планують провести понад тисячу подій. У рамках форуму вперше проходить Фестиваль «Місто Лема», присвячений польському письменникові-фантасту і уродженцю Львова Станіславу Лемові. Тут можна відвідати презентації, дискусії, віртуальні та реальні екскурсії місцями Лема, подивитися фільм про письменника. Окрім книжкових новинок, на «Форумі видавців» говорили і про геополітичну ситуацію в Україні та світі. Почесний гість Форуму, литовський письменник і правозахисник Томас Венцлова сказав, що сьогоднішню політику президента Росії Володимира Путіна щодо України доводиться порівнювати з Другою світовою війною: «Росія вважає, що відповідно до свого націоналізму, розмірів, які склалися історично, вона має панувати над певною частиною світу. Сюди, з погляду Путіна, входять Україна, Білорусь, країни Балтії, Польща, може, навіть Фінляндія… На мою думку, це такий імперіалістичний націоналізм, і політика Путіна к Криму і на Донбасі така сама, як політика Гітлера в Австрії та Судетах». Письменник Юрій Андрухович сказав, що в останні два роки и літературі помітні значні зміни. Пов’язано це, на його думку, з Майданом та війною на сході: «Не з’явилося нічого такого в літературі, що було б якимось чином абстраговане від війни чи від внутрішніх конфліктів у країні. У цій ситуації література, найімовірніше, є однією з форм реагування на ці події». Ціна на книжки на цьогорічному форумі відрізняється від минулорічної. Продавці кажуть, що в середньому книжка подорожчала на 30–50 гривень. Причиною цього стало зростання цін на папір, фарбу, витрат на доставку. Стосується це і продукції, для якої папір купують за кордоном, і друкованої на папері українського виробника. Незмінною залишилася лише ціна на видання, наклад яких не додруковували з минулого року. За чотири дні форуму львів’яни та гості можуть також відвідати тематичні форуми, присвячені історії, науці, Криму, мандрам, освіті, гендерній рівності. Форум триватиме до 18 вересня."
"2016-09-05","https://www.radiosvoboda.org/a/27968718.html","Виселивши ромів, жителі і влада Лощинівки відкрили «скриню Пандори» – Філіпішина","«Іспит не склали» – так оцінили реакцію і дії влади та поліції щодо вигнання ромської громади з села Лощинівка захисники прав людини, зокрема національних меншин. Фахівці констатують: роми залишаються найбільш вразливою та дискримінованою категорією населення. Тому експерти наполягають: українська влада має негайно розглянути питання щодо створення посади уповноваженого з питань етнополітики та якомога швидше напрацювати законодавчі механізми, які б сприяли вирішенню міжнаціональної проблематики в країні. ​Після вбивства 9-річної дівчинки у селі Лощинівці Одеської області лишається дві родини ромів, одна з яких – сім’я підозрюваного. Інші, після масових заворушень і розгромлень їхніх будинків селянами, змушені були залишити село. No media source currently available ​ Голова Коаліції ромських організацій «Стратегія-2020» Володимир Кондур наголошує: дії місцевої влади і окремих громадян є нічим іншим, як розпалюванням міжнаціональної ворожнечі в Україні. «Є протокол сільради, де чорним по білому написано, що треба ромське населення виселити з села. Попри те, що влада розповідає, що цей документ не дійсний, він досі не скасований, немає іншого рішення. Ми не раз озвучували меседжі, щоб його скасувати, на що отримували відповідь, що це не сподобається місцевим жителям. Таким чином місцева влада показує свою некомпетентність у цьому питанні», – говорить Кондур. Володимир Кондур закликає владу розслідувати інцидент і не залишати ромів напризволяще. Тільки так, за його словами, українська влада може довести, що в країні діють закони. «Я сумніваюся, що люди колись повернуться до села. Люди дуже налякані. Діти пережили стрес. Ніхто не збирається ризикувати своїм життям і тим більше життям дітей», – каже Кондур і зазначає, що сьогодні головне завдання – забезпечити виселені родини житлом і влаштувати дітей у школи. Адже лише троє із 17 цього 1 вересня розпочали навчання. Відчинили небезпечну «скриню Пандори» Те, що відбулося в Лощинівці, є неприпустимим, наголошує представник уповноваженого Верховної Ради з прав людини з питань дотримання прав дитини, недискримінації та гендерної рівності Аксана Філіпішина. Ніхто не має права оголошувати колективну провину і дискримінувати всю громаду через одного підозрюваного. Тільки закон має бути точкою відліку щодо обвинувачення і покарання, наголошує Філіпішина. «Ситуацією в Лощинівці відчинено дуже небезпечну «скриню Пандори», який якщо вчасно не закрити… Сьогодні – ситуація з ромами, вчора – із сирійськими біженцями в Яготині, завтра це може бути інша ситуація», – застерігає Аксана Філіпішина. Випадок у Лощинівці – не локальний інцидент, а масштабна проблема, яка потребує уваги на найвищому рівні, наголошують правозахисники. «Те, що сталося, – це погром, створений на етнічному ґрунті, тому його треба розглядати саме так і реагувати відповідно. На жаль, реакція була не відповідна, бо дії місцевої влади треба також оцінювати з точки зору законодавства. Вони призвели до дискримінації цілої етнічної групи, і це, на наш погляд, межує із етнічною чисткою, коли місцева влада підтримала дії погромників, вирішивши виселити ромів з цього села», – говорить голова Асоціації єврейських організацій і громад України Йосип Зісельс. Попри те, що інцидент у Лощинівці набув широкого розголосу, ані прем’єр-міністр, ані президент досі не дали оцінки ситуації, констатує Зісельс. Крім того, експерт звертає увагу на «бездіяльність» поліції під час заворушень у селі. Як зазначає Зісельс, за останні майже 20 років між українською спільнотою і ромами спостерігається максимальна дистанція, яка межує з дискримінацією і ксенофобією. No media source currently available ​Інцидент підірвав імідж України Реакція на проблему адміністративних органів держави виявилася надзвичайно слабкою, оскільки вони не змогли з самого початку припинити свавілля і направити її у правове русло, говорить директор Міжнародного фонду «Відродження» Євген Бистрицький. «Очевидно, підірваний імідж України. Міжнародна громадськість звернула набагато швидше увагу на те, що відбувається, ніж наша влада. Це турбує. Це послаблює правовий порядок в Україні, це послаблює, зокрема, легітимність влади в тих умовах, в яких це не припустимо робити», – додає Бистрицький. Цей інцидент не повинен лишатися ізольованим, вважає голова комітету з питань захисту прав людини Верховної Ради України Григорій Немиря. І додає: якщо проблему не загасити зараз, то у майбутньому вона може мати серйозні наслідки для України, додає він. «Поки у нас немає «безвізу», але якщо він буде запроваджений, він буде паралельно супроводжуватися так званими запобіжниками. Якщо рішення, які були прийняті для отримання безвізового режиму, не працюють – утиски чи це погроми чи інші випадки непрямої дискримінації, – то тоді з’явиться підстава для того, щоб припиняти дію безвізового режиму» , – говорить Немиря. Представник офісу Управління забезпечення прав людини Нацполіції України Костянтин Тарасенко, у свою чергу, зазначив, що дії поліцейських зараз оцінюють працівники відомства і згодом відзвітують перед громадськістю. Він також наголосив, що поліція робить усе, щоб «об’єктивно розслідувати злочини, скоєні під час цих подій». Правозахисники та експерти із захисту нацменшин закликають українську владу створити посаду уповноваженого з питань етнополітики та вимагають якнайшвидше напрацювати законодавчі механізми, які б вирішили міжнаціональну проблему в Україні. Зокрема, Володимир Кондур просить президента Петра Порошенка запровадити посаду уповноваженого президента з ромської національної меншини. Журналіст, продюсер телепрограми «Суботнє інтерв’ю». На Радіо Свобода – з 2015 року. Здобула ступінь магістра за спеціальністю «тележурналістика» у Харківському університеті імені Василя Каразіна."
"2016-08-29","https://www.radiosvoboda.org/a/news/27952914.html","Дискримінація за етнічною ознакою неприпустима – офіс омбудсмена про події в Лощинівці","Будь-яка дискримінація за ознакою етнічного походження при реалізації прав і свобод людини є неприпустимою. Про це йдеться в запитах представника уповноваженого Верховної Ради з прав людини з питань дотримання прав дитини, недискримінації та гендерної рівності Аксани Філіпішиної. Ці запити адресовані голові Одеської облдержадміністрації та Лощинівському сільському голові, інформує 29 серпня сайт уповноваженого Верховної Ради України з прав людини. Підставою для запитів стали події в селі Лощинівка на Одещині. «Замість того, щоб вжити заходів для врегулювання конфлікту, Лощинівська сільська рада ухвалила незаконне рішення про виселення ромів із села, яке порушує право на свободу пересування та вільний вибір місця проживання ромів, а також встановлює пряму дискримінацію за ознакою етнічного (національного) походження», – мовиться в повідомленні на сайті омбудсмена. 27 серпня у Лощинівці знайшли тіло 9-річної дівчинки зі слідами зґвалтування і насильницької смерті. За підозрою у вчиненні злочину поліція затримала 21-річного чоловіка, який належить до громади ромів. Вбивство спровокувало у селі заворушення: місцеві жителі пошкодили будинки, де живуть роми, закликаючи виселити їх. Влада погодилася із цією вимогою. Суд в Ізмаїлі на Одещині заарештував на два місяці, до 25 жовтня, без права на внесення застави підозрюваного у вбивстві дівчинки в селі Лощинівка. Як повідомляє кореспондент Радіо Свобода, прокурор після засідання заявив, що підозрюваний своєї провини не визнає, але «докази свідчать проти нього». Подробиць представник сторони обвинувачення не навів, але додав, що у справі проводять понад 10 експертиз. Суд проводив засідання у закритому режимі. На даний час у поселенні ромів у Лощинівці залишилися лише дві родини, одна з яких – родина підозрюваного, інші – поїхали. Раніше у селі жили близько 50 представників ромської громади. За словами керівника поліції Одеської області Георгія Лорткіпанідзе, люди, які залишили Лощинівку, не забрали своє майно, хоча поліція гарантувала їм безпеку."
"2016-08-14","https://www.radiosvoboda.org/a/news/27920656.html","Активістка за права жінок в Ірані розгорнула плакат на Олімпійських іграх","Активістка заявляє, що на заходи Олімпіади вона продовжуватиме приносити плакат із закликом до забезпечення гендерної рівності в Ірані, незважаючи на те, що її просять відмовитися від цього. Дар’я Сафаі, яка народилася в Ірані, була допитана співробітниками служби безпеки, коли вона прийшла на іранський чоловічий волейбольний матч на арені в Ріо-де-Жанейро 13 серпня з плакатом з написом «Дозвольте іранським жінкам відвідувати стадіони». Політичні заяви заборонені на Олімпійських іграх Міжнародним олімпійським комітетом (МОК). За словами Сафаі, їй сказали, що «не хотіли, щоб плакат був перед камерами», також чинили тиск, щоб вона пішла, але вона цього не зробила. Вона розповіла агенції Associated Press, що вона і її друзі, які також були одягнені в футболки з гаслом, планують приїхати на матчі збірної Ірану проти Росії 15 серпня і «зробити те ж саме». Давня заборона, який забороняє жінкам відвідувати футбольні матчі в Ірані, була продовжена до волейболу в 2012 році."
"2016-07-12","https://www.radiosvoboda.org/a/news/27854384.html","Фестиваль рівності у Дніпрі все ж відбудеться – організатори","У Дніпрі Фестиваль рівності, якому раніше відмовили в місці для проведення через те, що одна з секцій мала бути присвячена проблемам ЛГБТ, все ж відбудеться. Інформацію про це Радіо Свобода 12 липня підтвердили організатори заходу. За їхніми даними, фестиваль відбудеться, як і планували, 16 липня, однак не в бібліотеці, а в одному з конференц-центрів. У програмі фестивалю також анонсовані нові заходи, зокрема, презентація виїзної експозиції харківського Музею жіночої та гендерної історії. «Для всіх без будь-яких обмежень за віком, статтю, рівнем освіти, соціальним статусом, професією й іншими ознаками. Екскурсії проводить засновниця і директорка музею Тетяна Ісаєва», – анонсують організатори. Раніше в Дніпрі організатори Фестивалю рівності заявили, що центральна міська бібліотека, з якою була домовленість про приміщення, відмовила їм у залі, бо одна з секцій фестивалю мала бути присвячена ЛГБТ. В адміністрації центральної міської бібліотеки Радіо Свобода цю інформацію підтвердили, зазначивши, що через гучні публікації в інтернет-ЗМІ побоювались провокацій і не могли гарантувати безпеку персоналу та читачів. Фестиваль рівності, за даними організаторів, у Дніпрі має відбутись 16 липня. На нього запрошені представники різних груп населення, проблеми яких залишаються «в тіні», – люди з обмеженими фізичними можливостями, переселенці, представники національних меншин, жінки-учасниці АТО, представники ЛГБТ-спільноти."
"2016-07-05","https://www.radiosvoboda.org/a/27837776.html","Складно говорити про насильство з боку тих, кого суспільство вважає героями – вірменська правозахисниця","Київ – Жінки у зонах конфліктів часто бувають виключені із миротворчих процесів, а говорити про насильство щодо себе вважається ганьбою, зауважує вірменська правозахисниця, очільниця «Жіночого ресурсного центру» Лара Агаронян. Ця організація працює, зокрема, із постраждалими від насильства у різних регіонах Вірменії, а також має філію у Нагірному Карабасі. Днями Лара Агаронян читала лекцію на відкритті фотовиставки «Правозахисниці: обличчя сили» у Києві, а потім погодилась поговорити із Радіо Свобода про свою роботу, спроби діалогу з іншою стороною і боротьбу влади з громадянським суспільством через телевізор. – Цю виставку створили два роки тому, коли було багато кампаній тиску на правозахисників, особливо на жінок-активісток. Вона – дуже важлива, оскільки привертає увагу до проблем і загроз, з якими правозахисниці стикаються і через свою діяльність, і через те, що вони – жінки. Виставка розповідає про те, що, власне, ці жінки роблять, а по-друге, створює платформу для дискусії і розробки механізмів підтримки і захисту жінок-правозахисниць у регіоні і загалом. Тому що у світі бути правозахисником означає наражатися на певну небезпеку, але якщо ти ще й жінка, і займаєшся захистом прав людини у патріархальних суспільствах, то перед тобою постають й інші виклики – культури і стереотипів, які створюють конфлікт між тим, ким ти є, і тією роллю, яку суспільство тобі відводить, і яка не передбачає публічність та активізм. – Розкажіть, будь ласка, більше про «Жіночий ресурсний центр», який Ви очолюєте. – Ми – неурядова організація, заснована у 2003-му, і з того часу ми займаємось захистом прав жінок у Вірменії – як у Єревані, так і в регіонах. Ми намагаємось спонукати жінок ставати тими, хто ухвалює рішення, і змінювати менталітет та суспільні стереотипи щодо гендерних питань, говоримо про гендерну рівність і рівні можливості. У нас також є філія у Нагірному Карабасі, і там ми працюємо над тим, щоб включати жінок у процеси миротворчості. Активної фази конфлікту там вже понад 20 років не було, але нещодавно у квітні відбулася ескалація насильства на кордонах. І ми зрозуміли, що потрібно більше працювати над миротворчістю, тому що регіон стає все більше мілітаризованим. Там ми намагаємося допомогти жінкам, які живуть у зоні конфлікту, бути почутими і залучити їх до діалогу із азербайджанськими жінками. – Що Ви маєте на увазі? – Справа в тому, що жінки у зонах конфлікту часто бувають виключені із миротворчих процесів і навіть не в курсі, що саме відбувається, а ключові переговори проводять чоловіки. Але є те, що прямо стосується жінок під час ескалації конфлікту – брак медичної допомоги, зростання рівня насильства загалом. Зокрема, у зонах конфлікту зазвичай спостерігається збільшення кількості випадків домашнього насильства, з якими жінки зазвичай стикаються сам-на-сам, і немає ресурсів і законодавства, щоб їм допомогти – все сконцентровано на конфлікті і на війську. Тому ми намагаємося підтримати жінок, спонукати їх до аналізу, як вони бачать майбутнє цього конфлікту, як вони бачать мир у своєму регіоні, бо це за них вирішують політики, найчастіше – чоловіки, а жінкам ніколи не пропонують розповісти про свої потреби та інтереси. Тож ми створюємо «безпечне місце» у Нагірному Карабасі, куди вони можуть прийти, обговорити свої справи і проблеми, дійти згоди і мобілізуватись. Також ми створюємо платформи для діалогу із так званим «ворогом» – іншою стороною, іншими жінками, яких також зачіпає цей конфлікт, але які перебувають по той бік лінії розмежування. – Ви співпрацюєте у цьому питанні із азербайджанськими правозахисницями? – Так, ми співпрацюємо із азербайджанськими жінками у рамках проекту із мирного врегулювання конфлікту за підтримки ЄС – це низка організацій з обох сторін, які працюють із різними цільовими групами: ми працюємо з жінками, інші – з журналістами, з молоддю, політиками і так далі. У рамках цього проекту ми зустрічаємось, проводимо тренінги і дискусії, публікуємо матеріали. Ми знаємо, що війни вражають жінок по-різному: від втрати близьких і родичів, потреби доглядати за пораненими, до сексуального насильства під час бойових дій. Багато воєн, як раніше, так і зараз, доводять, що жінок застосовують як зброю, тому важливо підтримувати їх, посилювати увагу світової спільноти до цих питань. – Під час публічної лекції Ви говорили, що у вас є гаряча лінія і мережа притулків для жінок, які потрапили в біду. Філія у Нагірному Карабасі також надає таку допомогу? – Ні, у Нагірному Карабасі притулків немає, тому що наші ресурси – дуже обмежені. Але в Єревані ми разом зі ще шістьома організаціями входимо до коаліції, створеної для припинення насильства проти жінок. У нас є кризовий центр і гаряча лінія для постраждалих від сексуального насильства, де жінки можуть отримати психологічну та юридичну допомогу. Дві організації займаються жертвами домашнього насильства, і у них є два притулки, які ніяк не підтримуються з боку держави. І разом ці два притулки можуть вмістити тільки до 15 жінок з дітьми, але цього замало для Вірменії. Тому ми зараз разом працюємо над лобіюванням закону щодо домашнього насильства. Але зараз ми бачимо брак політичної волі, нам говорять, що це не проблема для Вірменії, попри те, що у минулі роки зафіксовано до 30 випадків смертей жінок від руки їхніх чоловіків. – Як багато жінок звертається до вас на гарячі лінії? – Щорічно на три гарячі лінії дзвонить до трьох тисяч жінок. А нещодавні дослідження Фонду народонаселення ООН показують, що 61% жінок мають досвід різного виду насильства щодо них з боку їхніх інтимних партнерів удома. У нас було близько 30 зафіксованих смертельних випадків, правоохоронці минулого року зафіксували близько 600 звернень щодо домашнього насильства, але офіційної статистики немає, бо це не прописано у законодавстві. – Згадуючи конфлікт, який зараз триває на Сході України, то тут також дуже складно говорити про насильство щодо жінок, тому що дуже мало хто погоджується про це публічно розповідати. І тільки останнім часом активніше заговорили про домашнє насильство у родинах військових. Як ви вирішуєте цю проблему у Вірменії? – У Вірменії із цим також складно. Тому що якщо у вас – конфлікт і війна, також зростає патріотизм, націоналізм і мілітаризм – і все це може мати погані для жінок наслідки. Тому що проблеми жінок замовчуються, права жінок і домашнє насильство стають «не на часі». Ми намагаємо говорити про домашнє насильство у контексті конфлікту у Нагірному Карабасі, але також складно порушувати це питання. Два недавніх випадки – там насильство здійснювали ветерани війни, щойно з армії, і все це дуже складно, бо суспільство бачить їх як героїв, і воно не хоче їх засуджувати. Навіть суддя не дав їм великого терміну ув’язнення, звільнив одного з них, тому що бачив цих людей як героїв війни. Але ось ти – солдат, який бере участь у бойових діях, а потім ти повертаєшся додому і приносиш все це насильство з прикордоння до себе додому, і це травма, яку ти переживаєш і носиш з собою. Це відбувається тому, що наші країни не працюють із солдатами, і їхньою психологією, що дозволяє їм продовжувати після повернення додому «воювати» зі своїми родинами, дружинами і дітьми. Але ніхто не хоче про це говорити, бо це соромно. У нас дуже добре розвинута ця «культура ганьби», коли від жінки чекають, що вона буде терпляче захищати свою сім’ю, навіть живучи в умовах насильства. А якщо вона хоче піти, то суспільство буде її сприймати як руйнівницю власної родини. І жінки залишаються без підтримки, часто – і без грошей, якщо вони не працюють, тож у них не так багато варіантів вибору. – На лекції Ви зазначали, що працювати у Нагірному Карабасі вам стає складніше через реакцію влади і суспільства на те, що ви робите. Що саме відбувається – Не тільки у Нагірному Карабасі, а й у Вірменії – тому що ми працюємо з темою гендерної рівності, правами жінок і протистоянням патріархальним ідеям, ми відчуваємо тиск і стаємо об’єктами інформаційних атак. Те, що ми закликаємо до миротворчості і діалогу з тими, кого вважають «ворогом», викликає звинувачення у співпраці з іншою стороною. Бо так працює влада і олігархат: вони не хочуть залучення громадянського суспільства до ухвалення рішень, тому що це підточує їхню власну владу. Тому вони надають перевагу тиску на громадянське суспільство, ніж діалогу з ним. У Карабасі насправді на нас менше тиску, ніж у Вірменії, бо ми там менше працюємо через брак ресурсів і мережі, оскільки тамтешні місцеві правозахисниці – ізольовані і не мають навіть такого захисту, як ми у Вірменії. – І також Ви говорили, що ситуація щодо захисту прав людини погіршується через російський вплив. Що саме Ви мали на увазі? – Вірменія завжди відчувала вплив Росії, серед іншого, через своє геополітичне розташування – як і багато інших пострадянських республік Південного Кавказу. Але зараз після ухваленого у 2013 році рішення, після якого Вірменія відійшла від курсу на угоду про асоціацію з ЄС на користь Євразійського союзу, це здійснило прямий вплив на громадянське суспільство, яке стало відчувати тиск від Росії і проросійських представників вірменської влади. Це пов’язано з тим, що часто Вірменія просто копіювала те, що було зроблено в Росії, зокрема, у законодавстві. Російський посол порушував питання щодо контролю над діяльністю громадських організацій, так як вони це роблять у Росії, після того, як громадські організації стали проводити мітинги проти Путіна, вступу до Євразійського союзу. Тоді було багато арештів протестувальників. І ось ми відчуваємо, що особисто багато представників громадянського суспільства стають об’єктами інформаційних атак. Зокрема, була ціла кампанія проти нас, представниць «Жіночого ресурсного центру» та інших активісток, які працюють з гендерними питаннями або з ЛГБТІ-питаннями. Їхні фотографії, імена та контакти були опубліковані на окремому сайті, просто, щоб залякати і завадити робити ту роботу, якою ми всі займаємось. Більшість матеріалів, які використовувались, були російською мовою. Там йшлося про те, що все, що йде з Євросоюзу і Заходу – це погано, це збочення, це знищення традиційних цінностей і родини, що є священним поняттям для вірмен. Найчастіше для цих кампаній використовують телебачення, тому що у нас, у громадських організацій, немає такого доступу до ефіру, як у представників влади. – Ви казали, що Ви в Україні – вперше. – У Києві – вперше, але я була вже в Одесі кілька років тому. – Чи є у вас плани чи, можливо, вже є домовленості із українськими правозахисниками щодо спільної роботи? – Ми входимо в одну мережу – Домів прав людини, і тут ми зустрічалися із представниками мережі з Києва та Чернігова (Український дім прав людини розташований у Чернігові – ред.) і говорили про ймовірні напрямки для співпраці. І я пропонувала посилювати співпрацю для підтримки жінок-правозахисниць, і ми думаємо про зміцнення мережі в Україні, Грузії, Вірменії. Зараз ми дивимось, куди краще прикладати зусилля, щоб розповідати про правозахисну діяльність жінок і ті особливі виклики, з якими вони стикаються і через свою діяльність, і через те, що вони є жінками у своїх суспільствах. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2016-05-17","https://www.radiosvoboda.org/a/27741262.html","День проти гомофобії: в України сумнівний прогрес","17 травня – Міжнародний день проти гомофобії та трансфобії. Напередодні Україна потрапила до переліку країн, де представникам ЛГБТ живеться найскладніше. Європейські посли закликали Київ визнати право сексуальних меншин на «Марш рівності» та поважати права людини. Утім, проблемними у цьому контексті є також Грузія, Росія, Білорусь та, особливо, Азербайджан. ​ «Ми спільно закликає мо поліцію та посадовців міської влади Києва підтримати та захистити право ЛГБТІ (лесбійок, геїв, бісексуалів, трансгендерів та інтерсексуалів) і тих, хто їх підтримує, на проведення «Маршу рівності», запланованого на 12 червня. Ми також просили б усіх українців поважати право їхніх співгромадян на мирні збори», – під таким закликом підписались 13 послів із Європи та Сполучених Штатів. Соціальний експеримент на вулицях Києва: чи існує в Україні дискримінація? ​ Дипломати занепокоєні, адже поки що «Марш рівності» в Україні не обходився без перепон та сутичок. Зокрема, у березні у Львові намагались провести організований ЛГБТ-спільнотою «Фестиваль рівності». Проте захід зірвали агресивні молодики та анонімні повідомлення про буцімто замінований готель. А на акції торік близько 20-30 агресивно налаштованих молодих людей розпиляли у натовп сльозогінний газ і кидали димові шашки. Тоді постраждали щонайменше семеро учасників «Маршу рівності» та 11 правоохоронців. No media source currently available Дуже часто політики роблять вигляд, що дискримінації в Україні не існує. Утім, толерантність варто виховувати власним прикладом. Так вважає Ліза Кузьменко, одна з працівників благодійної організації «Точка опори», що, серед іншого, займається захистом прав ЛГБТ-спільноти. «Україна намагається бути європейською і демократичною державою. Демократія – це влада більшості. А більшість має розуміти, що є і меншість. Це не тільки ЛГБТ-спільнота, але й жінки, коли ми говоримо про гендерну рівність, це і люди з інвалідністю, і роми. До всіх має бути однакове ставлення і розуміння, що розмаїття і рівність – це той фундамент, на якому має стояти європейська держава. Тому важливо говорити мовою недискримінації, а не мовою ворожнечі», – наголошує вона. Інциденти навколо «Маршу рівності» ілюструють настрої радикальної гомофобної спільноти. І, водночас, підтверджують сумну для України статистику. Держава опинилася серед шести найгірших в Європі країн (44-е із 49 місць) за рейтингом ILGA Europe щодо дотримання рівноправ’я стосовно представників ЛГБТ-спільноти. Грузія Грузія ж, що вважається дуже консервативною державою, посіла 30-е місце із 49. Наприкінці березня там зареєстрували розпорядження про проведення референдуму щодо одностатевих шлюбів. Утім остаточно порозумітись із владою не виходить: представники ЛГБТ-спільноти, порадившись, вирішили не проводити «Марш рівності» до Міжнародного для боротьби з гомофобією. Місцева влада відмовилась гарантувати їм безпеку. Як наслідок, 17 травня в Грузії затримали 10 активістів, які намагались у різні кольори розфарбувати адміністративні будівлі в Тбілісі. За таку форму протесту їм загрожує грошовий штраф. Цього тижня в Тбілісі також проходить Всесвітній конгрес сімей, представники якого відзначаються радикальними та нетерпимими настроями щодо сексуальних меншин. Грузинський активіст та бізнесмен Леван Васадзе привітав там представників Росії та Молдови та закликав боротись за традиційну родину. «Жодна війна, ані звичайна, ані релігійна, не вбила так багато дітей, як ця фантастично ліберальна ідеологія під прапором свободи і прав людини. Ми проти цього», – сказав він у коментарі Радіо Свобода. Білорусь У сусідній Білорусі ситуація з гомофобією лише трохи краща, ніж в Україні – 43-є місце. Правозахисників непокоїть, що влада прискорила роботу над законом, який формально має захищати права дитини, а насправді загрожує вираженню сексуальних поглядів. Є й очевидніші випадки дискримінації в Білорусі. Зокрема, показовим є випадок із жителем Мінська Михайлом Піщевським, якого побили до смерті після гей-вечірки у 2014 році. Молдова Молдова опинилась цього року на 42-му місці рейтингу. Там щорічно проводять тижневий фестиваль ЛГБТ-спільноти «Молдова Прайд». Цього року, за інформацією молдовських медіа, перехожі реагували неоднозначно: дехто підтримував учасників, а дехто пропонував «почитати Біблію». Росія Росія ж посіла передостаннє – 48-е місце – в рейтингу. Правозахисники пригадали їй, що у 2015 році держава порушила право на пересування двох трансгендерних людей: одну не пустили на поїзд, іншу – на літак в аеропорту. Ситуацію в Росії також ускладнює ухвалений в 2013 році закон про заборону пропаганди гомосексуалізму, який багато хто з експертів вважає маніпулятивним. Напади на представників ЛГБТ-спільноти в Росії також не рідкість: 60% респондентів зазначили, що відчувають психологічний тиск, 17% пережили фізичне насилля, 7% – зґвалтування. Гірше лише азербайджанським геям, чия держава найагресивніше ставиться до сексменшин – держава посіла 49-е місце в рейтингу. Найкраще права ЛГБТ-спільноти, згідно з рейтингом, дотримані на Мальті, у Бельгії та Великій Британії. За підрахунками Постійної референтної групи з питань ЛГБТ, в Україні налічується від 800 тисяч до 1 мільйона 200 тисяч представників нетрадиційної сексуальної орієнтації. Втім, це дані за 2010 рік. Прибічниками закритих моногамних стосунків як ідеальної моделі є 75% представників ЛГБТ. У 1990 році Всесвітня організація охорони здоров’я виключила гомосексуальність із переліку психічних захворювань та визнала її варіантом норми сексуальної орієнтації. Згідно з опитуванням, проведеного Інститутом Горшеніна, негативно ставляться до сексуальних меншин 72% українців, а повністю позитивно – лише 13%. Разом з тим, 37% українців вважають, що Україні не потрібно на законодавчому рівні забезпечити заборону дискримінації людей через їхню орієнтацію."
"2016-05-12","https://www.radiosvoboda.org/a/27731118.html","Санкції тим, хто заборонив Меджліс – Європарламент","Страсбург – Розширити європейські санкції проти тих, хто заборонив Меджліс, і провести міжнародні розслідування порушень окупаційною владою прав людини на анексованому Росією Кримському півострові – ці та інші заклики на захист кримських татар, які стали мішенню репресій та переслідувань, відображені у вже другій за останні кілька місяців резолюції Європарламенту щодо Криму. Майже одностайна підтримка резолюції свідчить про рішучу налаштованість ЄС відстоювати права людини на окупованій Росією території півострова. Посилити тиск Євросоюзу на окупаційну владу Росії та Криму, щоб вони припинили утиски кримських татар, та вимога допустити на півострів міжнародні моніторингові організації з прав людини – такі заклики лунають в нинішній резолюції Європейського парламенту, де аналізували ситуацію на півострові. Сучасною версією сталінської депортації кримських татар 1944 року називає нинішні події у Криму британський євродепутат-консерватор Чарльз Таннок. На його думку, об’єднана Європа мусить діяти для недопущення на кримському півострові того, що нагадує етнічні чистки радянської епохи. «ЄС і країни-члени повинні продовжувати тиск, бути рішучими та дотримуватись санкцій проти Росії через анексію Криму. Геополітична ситуація у Криму свідчить про те, що нацменшини там зазнають переслідувань, особливо кримські татари й українці за національністю», – наголосив британський депутат, закликаючи і сусідню Туреччину до рішучіших дій на захист нацменшин у Криму. Окупаційна відповідальність Євродепутати закликають Росію, яка, відповідно до міжнародного гуманітарного права, несе повну відповідальність як держава, що окупувала Крим, підтримувати там правопорядок, захищати громадян від свавілля судових або адміністративних закладів, а також проводити незалежні міжнародні розслідування будь-яких порушень міжнародного права або прав людини, які здійснюються окупаційними силами і «місцевими органами влади». Зі свого боку, євродепутат-ліберал від Литви Пятрас Ауштрявічус також зауважує, що «нині в Криму ми спостерігаємо продовження політики етнічних чисток», тим часом, зауважує він, ця територія була і є українською. «Мета окупації нинішньої влади є зрозумілою: кримські татари не входять до майбутніх планів «путінського Криму». І все це відбується у Європі 21-го століття. Крим належить Україні, й немає Криму без кримських татар», – наголосив Ауштрявічус. Загалом під час дебатів практично усі європарламентарі, за винятком низки депутатів-популістів, підтримали Україну в протистоянні агресії Росії та закликали ЄС активізувати свою політику захисту кримських татар. Нові імена у санкційному списку? Зокрема, євродепутати закликали Європейську комісію та Раду ЄС розширити індивідуальні санкції, доповнивши список іменами людей, прямо пов’язаних із забороною Меджлісу. Водночас Європарламент нагадав Росії, що тільки повне повернення Україні контролю над Кримським півостровом може стати підставою для зняття всіх санкцій. З огляду на це, європарламентарі закликали Москву розпочати з Києвом та міжнародними партнерами переговори щодо деокупації Криму. «Рішення від 26 квітня «Верховного суду Криму» заборонити діяльність Меджлісу, який є органом самоврядування кримських татар, та нанесення на нього ярлика «екстремістська організація» є грубим наступом на права всіх кримських татар», – заявила, виступаючи в Європарламенті, європейський комісар із питань юстиції, споживчого ринку та гендерної рівності Вера Йоурова, додавши, що це – «додаткове й дуже негативне погіршення ситуації із правами людини на Кримському півострові з часу його нелегальної анексії Росією у 2014 році». Єврокомісар Йоурова підкресила, що ЄС віддавна переслідує мету: надати вільний та необмежений доступ міжнародних правозахисних організацій на всю українську територію, включно із Кримом та Севастополем. «На тлі останніх подій це стає надзвичайно необхідним», – заявила вона. Йоурова нагадала, що «менш ніж через тиждень будуть роковини депортації кримських татар 1944 року, і минулого року їм не дозволили проводити з цього приводу громадських заходів на згадку про цю історичну трагедію». Єврокомісар зазначила, що ця нагода є яскравою згадкою для кожного, що кримські татари за свою історію пережили багато страждань, тож нинішні переслідування слід припинити негайно. МЗС України вкотре вимагає від Москви припинення репресій Поштовхом до внесення теми Криму до порядку денного Європарламенту стало те, що 26 квітня російський суд визнав Меджліс кримськотатарського народу «екстремістською організацією» і заборонив його діяльність. Також із вимогою до Росії припинити репресії в анексованому Криму нині вкотре виступило і зовнішньополітичне відомство України. «Знову обшуки в окупованому Криму. Залякування, переслідування кримських татар. Вимагаємо від окупанта припинити репресії… Міжнародні організації мають мати доступ до окупованого Криму для постійного моніторингу ситуації із правами людини», – написала у Twitter речниця українського МЗС Мар’яна Беца. Київ та міжнародні правозахисні організації вже протягом тривалого часу б’ють на сполох, заявляючи, що з окупованого півострова до них надходять звістки про різке погіршення ситуації з правами людини, а також про системні та цілеспрямовані репресії окупаційної влади проти кримськотатарського народу. Кореспондент Радіо Свобода у Брюсселі з 2008 року. Родом із Буковини"
"2016-05-12","https://www.radiosvoboda.org/a/news/27730432.html","Переслідування кримських татар Росією слід припинити негайно – єврокомісар","Європейський союз вкотре засуджує переслідування, репресії та погіршення ситуації з правами людини на Кримському півострові, зокрема, обмеження прав кримських татар на волевиявлення, мирні зібрання й релігію. Про це у Європарламенті заявила європейський комісар із питань юстиції, споживчого ринку та гендерної рівності Вера Йоурова під час обговорення порушень Росією прав кримських татар на незаконно анексованому українському півострові. «Рішення від 26 квітня так званого «Верховного суду Криму» заборонити діяльність Меджлісу, який є органом самоврядування кримських татар, та нанесення на нього ярлика «екстремістська організація», – є грубим наступом на права всіх кримських татар», – заявила член Європейської комісії, додаючи, що це становить «додаткове й дуже негативне погіршення ситуації із правами людини на Кримському півострові з часу його нелегальної анексії Російською Федерацією у 2014 році». Єврокомісар Йоурова наголосила, що ЄС віддавна переслідує мету: надати вільний та необмежений доступ міжнародним правозахисним організаціям на всю українську територію, включно із Кримом та Севастополем. «На тлі останніх подій це стає надзвичайно необхідним», – заявила вона. Йоурова нагадала, що «менш ніж через тиждень будуть роковини депортації кримських татар 1944 року, і минулого року їм не дозволили проводити з цього приводу громадських заходів на згадку про цю історичну трагедію». Єврокомісар зазначила, що ця нагода є яскравою згадкою для кожного, що кримські татари за свою історію пережили багато страждань, тож нинішні переслідування слід припинити негайно. За підсумками нинішніх обговорень ситуації з правами кримських татар Європейський парламент має ухвалити окрему резолюцію. Українські та міжнародні правозахисні організації неодноразово заявляли про погіршення ситуації з дотриманням прав людини в Криму після його анексії Росією. Особливий тиск і репресії з боку російської влади відзначають щодо кримських татар і проукраїнського населення. Підконтрольна Росії влада Криму стверджує, що заяви правозахисників щодо порушення прав людини перебільшені. Верховна Рада України офіційно оголосила 20 лютого 2014 року початком тимчасової окупації Криму і Севастополя Росією. 7 жовтня 2015 року президент України Петро Порошенко підписав закон про це. Міжнародні організації визнали окупацію і анексію Криму незаконними і засудили дії Росії. Країни Заходу запровадили економічні санкції. Росія заперечує окупацію півострова і називає це «відновленням історичної справедливості»."
"2016-03-21","https://www.radiosvoboda.org/a/news/27625969.html","Комітет Ради з прав людини засуджує зрив фестивалю рівності у Львові","Комітет з питань прав людини, національних меншин та міжнаціональних відносин Верховної Ради України заявляє, що глибоко занепокоєний зривом Фестивалю рівності у Львові і засуджує інцидент. «У демократичній правовій державі, яка відстоює європейські цінності, неприпустиме свавілля. Кожна людина повинна дотримуватися закону, а в разі його порушення, справедливо нести відповідальність», – йдеться в заяві комітету. Автори заяви вимагають «прозорого і невідкладного розслідування подій». «Європейська інтеграція України нерозривно пов’язана з толерантним та інклюзивним суспільством, а також повагою до людей незалежно від кольору шкіри, походження, інвалідності, мови, сексуальної орієнтації і гендерної ідентичності та інших ознак. Комітет ще раз підтверджує свою відданість принципу верховенства права та повазі до меншин», – йдеться в заяві. 19 березня у Львові мав розпочатися «Фестиваль рівності», організований зокрема активістами ЛГБТ-спільноти. Попередньо планувалося, що захід триватиме на площі перед Оперним театром, але проведення фестивалю на цьому місці заборонив Львівський окружний адміністративний суд, мотивуючи це міркуванням безпеки. Організатори фестивалю вирішили провести свій захід у готелі «Дністер», але зрештою завершили свою роботу через кілька годин – через повідомлення про замінування готелю, яке виявилося неправдивим. Окрім правоохоронців, які прибули для перевірки повідомлення про замінування, біля готелю також перебувало кілька десятків невідомих молодих людей спортивної статури, деякі з них були у балаклавах. Коли учасників зірваного «Фестивалю рівності» вивозили автобусами з готелю, молоді люди кидали в бік автоколони каміння, а дехто запалив петарди."
"2016-03-08","https://www.radiosvoboda.org/a/27598932.html","Здорового глузду від Путіна чекати не варто, тільки тиск, тільки санкції – депутат про звільнення Савченко","Київ – Одразу в кільках містах України 8 березня відбулись акції на підтримку Надії Савченко. У столиці, наприклад, люди прийшли від будівлі Міністерства оборони до російського посольства з вимогою звільнення льотчиці. Підтримати українку хотіли і в Москві. Втім, місцева поліція назвала акцію незаконною, затримавши кілька десятків демонстрантів. 9 березня українська влада планує надати заходам на підтримку Савченко ще більшого масштабу і залучити до їхньої організації дипломатичні представництва країни у різних частинах світу. Водночас, експерти зазначають, що вплинути на хід справи не вдасться – ані акціями протесту, ані тиском з боку міжнародної спільноти. Акція біля російського посольства в Києві відбувалась під скандування «Наді – волю». Участь взяли кілька сотень киян і група депутатів з міжфракційного об’єднання «Рівні можливості», куди входять жінки-депутатки, які ставлять собі за мету «сприяння гендерній рівності». Працівникам посольства, зрештою, передали петицію з вимогою негайного звільнення української військової. Паралельно схожий захід відбувався й у Львові. Акції на підтримку Савченко відбулися також у Запоріжжі та Дніпропетровську. У Москві захід перервала поліція, затримавши 35 демонстрантів.​ Раніше заради Савченко збирались небайдужі у Фінляндії, Грузії, Чехії. Журналістка Марія Варфоломеєва, яку нещодавно звільнили з полону бойовиків на Донбасі, де вона провела більше року, теж прийшла до російського посольства. Каже, підтримка необхідна для тих, хто перебуває в неволі, і є особливо важливою, зважаючи на те, що Савченко вже четвертий день дотримується «сухого» (яке не передбачає вживання води – ред.) голодування. «Для мене це щоразу було як свято. Приходить якийсь охоронець і говорить: от, знаєш, Маша, там зібралися люди і тебе підтримують, а ось там про тебе написали. Це наче ковток повітря, коли ти зі свободи отримуєш інформацію про те, що тебе люблять і що про тебе знають. Звісно, їй складніше, бо я жила в кращих умовах і не голодувала так, як вона», – розповіла Варфоломеєва. ​ Підтримка міжнародної спільноти допоможе звільнити Савченко – депутат Пришвидшити звільнення Савченко намагаються не лише звичайні українці чи європейці. На захист льотчиці вже висловилися держсекретар та віце-президент США, низка європейських дипломатів і установ. Також звернення щодо українки підписали близько 270 відомих громадських діячів із 20 країн світу. Серед тих, хто підписав петицію, письменниця, лауреат Нобелівської премії з літератури (Білорусь) Світлана Алексієвич, письменник (Литва/США) Томас Венцлова, письменник, лауреат Нобелівської премії з літератури (Австрія) Ельфріде Єлінек, колишній міністр закордонних справ НДР Маркус Мекель, колишній прем’єр-міністр Бельгії Гі Вергофстадт. Учасниця міжфракційного об’єднання «Рівні можливості» народна депутатка Світлана Заліщук, яка була серед організаторів київської акції, переконана, що такий тиск є ефективним, і саме підтримка міжнародної спільноти допоможе звільнити Надію Савченко. «Чого ми намагаємося досягнути – це побудувати потужну міжнародну коаліцію. І щодня нагадувати нашим міжнародним партнерам, що здорового глузду від Путіна чекати не варто. Тільки тиск, тільки санкції, тільки постійна увага до цього питання – вода камінь точить – зможе допомогти нам звільнити Надю», – вважає Заліщук. Схожої думки дотримується і міністр закордонних справ України Павло Клімкін. Після оголошення Савченко «сухого» голодування глава МЗС заявив, що тільки консолідований міжнародний тиск на Росію змусить її керівників звільнити льотчицю. В ЄС вже навіть лунають заклики до впровадження санкцій у зв’язку зі справою українки. No media source currently available ​ Вплинути на Путіна не може ані Обама, ані Меркель – експерт Так, Депутат Європейського парламенту від Литви Пятрас Ауштрявічус заявив, що планує разом із іншими євродепутатами звернутися до керівних органів Європейського союзу із закликом укласти «список Савченко». Йдеться про перелік російських посадовців, причетних до справи, проти яких мали б бути запроваджені санкції. Втім, попри широкий резонанс, політичний експерт В’ячеслав Ковтун вважає, що зовнішній вплив на Росію у цій справі не матиме ніякого результату. А єдиним шансом на звільнення Савченко є її обмін на затриманих в Україні російських спецпризначенців Євгена Єрофеєва та Олександра Александрова. «Ми ж добре розуміємо, що вплинути на Путіна не може ані Обама, ані Меркель, і, звичайно, не можуть ніякі акції протесту. Він просто ігнорує все це. За його психологією, він навпаки, ще більше впевнений, що все робить правильно. Тому в даному випадку важливо, що пані Савченко стала уособленням українського спротиву. Це є головним і визначальним», – переконаний Ковтун. 9 березня суд у Донецьку Ростовської області Росії має відновити розгляд справи проти Надії Савченко. На суді 3 березня, на завершенні слухань, Надія Савченко оголосила сухе голодування через зволікання з винесенням вироку. Українку обвинувачують у вбивстві двох працівників російського державного телебачення в Україні, а також у замаху на вбивство групи сепаратистів і в незаконному перетині російського кордону. Російські прокурори просить для Савченко 23 роки позбавлення волі. Українка та її захист звинувачення відкидають і заявляють, що на момент загибелі російських журналістів її вже захопили в полон сепаратисти, які потім примусово переправили її до Росії. Працюю на Радіо Свобода з 2013 року. Потрапив в редакцію за тиждень по початку Євромайдану. Саме висвітленням подій Революції гідності займався до весни 2014 року. Згодом окупація Криму та протистояння на Донбасі. З початку літа 2014 року займаюсь висвітленням війни на Донбасі. Був мобілізований до Збройних сил України у серпні 2022 року."
"2016-03-08","https://www.radiosvoboda.org/a/27598952.html","І прихильники, і супротивники 8 Березня не готові говорити про реальні проблеми жінок – експерт","Коли Батьківщині загрожує небезпека, українські жінки ідуть воювати, вони підставляють плече державі як волонтери. У мирному житті жінки працюють нарівні з чоловіками на роботі, адже в Україні – один з найвищих показників участі жінок на ринку праці, а заробляють вони на 30% менше, і набагато більше, ніж чоловіки, жінки працюють вдома. Разом з тим, коли йдеться про їхні бажання, то соціологи воліють запитувати про квіти, парфуми чи ювелірні прикраси, ніби всі проблеми з роллю жінки у суспільстві вже розв’язані. Чи маємо що святкувати 8 березня? З цього питання ми і розпочали розмову з експертом з гендерної політики та речником Українського жіночого фонду Миколою Ябченком. – Жіночі організації завжди стояли на тому, що 8 березня – це не привід святкувати, тому що нелогічно святкувати ту дату, яка насправді є Днем боротьби жінок за свої права. Тому, мені здається, це краще сприймати не як привід подарувати раз на рік квіти. Це має бути приводом поговорити про проблеми жінок, які в 21-му столітті насправді досі не вирішені. – Але в українському суспільстві це і далі сприймається як свято, і не говориться про серйозні проблеми, які далі залишаються в українському суспільстві у ставленні до жінок. – Розділилися думки, мені здається, приблизно половина на половину. Тому що половина за старою радянською традицією продовжує дарувати квіти і піднімати келихи. А друга половина вважає 8 березня пережитком Радянського Союзу і відмовляється його сприймати в будь-якому форматі. І тому ні ті, ні інші в принципі не готові говорити про права жінок і сприймати це як привід для того, щоб ініціювати якісь зміни. Це прикро, хоча, з іншого боку, останніми роками посилюється роль феміністського товариства, до якого входять не лише жінки, а й чоловіки. Вони зараз намагаються трохи гучніше донести цей меседж з приводу того, що фемінізм – це, по-перше, не лайливе слово. Дуже крута була кампанія зображень, здається, декілька років тому ініційована, яка називається «Подякуй феміністкам за це». Бо насправді люди не задумуються, але те, що жінки мають можливість отримувати вищу освіту, – це також надбання феміністок. Те, що жінки голосують, мають можливість брати участь у виборах, – це все насправді досягнення феміністок. Ми говоримо про, здавалось би, такі звичайні, повсякденні речі, яких свого часу в жінок не було, і це також стало результатом боротьби за права. І тому не можна про це забувати, і я вважаю, що 8 березня вже зовсім ігнорувати не потрібно, просто потрібен правильний контекст. – Війна загострила ті суперечності, які є в українському суспільстві, і показала, з одного боку, реальну свободу жінок і їхню реальну спроможність стати на захист Батьківщини, стати повноцінним партнером як в армії, так і в громадському житті. Але, з іншого боку, ті стереотипи, які існували в українському суспільстві, що жінка має бути «берегинею», що жінка не має що робити з маленькою дитиною в українському парламенті, і тому там не потрібна дитяча кімната, і так далі, нікуди не поділися. На Вашу думку, яка з цих тенденцій переможе? Тобто чи війна допоможе зайняти жінкам своє повноцінне місце в українському суспільстві і ніхто його не ставитиме під сумнів, чи все залишиться так, як було, і на зміни потрібно ще багато років? – Ви знаєте, складне запитання, тому що, з одного боку, дійсно, говорять дуже часто, що в умовах, коли чоловіки гинуть, жінки повинні берегти дім і дбати про дітей. З іншого боку, ми бачимо, що насправді жінки вже давно довели, що вони можуть бути абсолютно професійними солдатами і офіцерами, якщо їм, звичайно, нормативи дали б таку змогу. Нещодавнє дослідження показало, що дуже часто жінки виконують бойові завдання, але числяться на якихось таких штабних посадах. Зараз дуже часто говорять, що в Україні війна, нам не до цього. Нам не до екології, чи не до чогось іншого, давайте ми переможемо, а вже тоді будемо вирішувати якісь питання. На жаль, мені здається, що права людини, права жінки не можуть бути відкинуті на якийсь час, тому що у нас і так ситуація не дуже добра. Пройшов 2015 рік, коли мали бути досягнуті цілі тисячоліття, і не лише в Україні, а і в усьому світі, на жаль, гендерні показники не були повністю досягнуті. Відкладати ще на якийсь час ці питання, мені здається, не можна. В принципі, про права людини не можна мовчати за будь-яких обставин. – Є міжнародні дослідження, які свідчать про те, що ставлення до жінок є індикатором стабільності суспільства. Причому не лише багатих суспільств, але для всіх суспільств. І Україна не належить до країн з високим рівнем особистої фізичної безпеки для жінок. Для порівняння, в Росії її просто бракує. Наскільки це розуміння існує в українському суспільстві, що ставлення до жінки – це є ставлення до прав людини, яке дозволяє суспільству розвиватися? – Скажу не дуже приємні речі, але в Україні дуже багато стереотипів стосовно жінок, яку роль повинна відігравати жінка, і, на превеликий жаль, мені здається, найстрашніше те, що дуже часто багато жінок поділяють таке стереотипне ставлення до самих себе. Я свого часу був учасником тренінгу для журналістів. На цьому тренінгу розповідали про гендерну рівність, про те, що жінки повинні мати можливість реалізувати свої права, і одна дівчинка сказала: «Ну а чому, яка проблема? Я, наприклад, готова сидіти вдома, бути домогосподаркою, якщо чоловік мене буде забезпечувати». Дуже складно добиватися якихось змін, коли звучать такі речі навіть від самих жінок. – Ми говоримо лише про те, що вони повинні мати вибір. Ті, хто не хочуть сидіти вдома, не мають сидіти там за рішенням чоловіка. – Звичайно. Але у нас дуже часто люди, які повинні приймати рішення, можуть прикриватися цими поодинокими думками і говорити, наприклад: «Не потрібно нам, щоб жінки йшли в армію, вони самі говорять, що вони хочуть бути домогосподарками». У нас є приклад тієї ж Надії Савченко, яка домоглася внесення змін і розширення посад, і вона стала, якщо не помиляюсь, першою жінкою-льотчиком (насправді штурманом – ред.). Але, на жаль, таких, як Надія, людей, які готові пробивати стіни, не так і багато. Тому що от навіть зараз іде розмова про те, що для жінок закрита дуже велика кількість посад в армії, і чомусь вони навіть там перекладачами не можуть бути. І це потрібно змінювати, і поки що я не бачу великого бажання з боку держави вносити зміни і відкривати ці посади. Хоча в НАТО, якщо я не помиляюсь, цього року всі посади відкриті для жінок. В ефірі Радіо Свобода, як Марія Щур, із 1995 року. Кореспондент, ведуча, автор програми «Європа на зв’язку». Випускниця КДУ за фахом іноземна філологія та Центрально-Європейського університету в Празі, економіст. Стажувалася в Reuters і Financial Times у Лондоні, Франкфурті та Брюсселі. Вела тренінги для регіональних журналістів."
"2016-03-08","https://www.radiosvoboda.org/a/news/27598488.html","Жінки в ЄС стикаються з насильством і недостатньо представлені у владі – єврокомісар","В Європейському союзі одна з трьох жінок зазнає фізичного або сексуального насильства, заявила комісар ЄС із питань юстиції і гендерної рівності Вера Юрова, виступаючи в Європарламенті з нагоди Міжнародного жіночого дня. Вона наголосила, що ЄС мають намір поглибити боротьбу з гендерною нерівністю і насиллям над жінками на цій основі. Попри те, що жінки складають половину європейського населення, в сфері менеджменту і керівництва в ЄС здебільшого зайняті чоловіки, а керівні функції дуже нерівномірно розподілені, наголосила Юрова. «Значно більше чоловіків, ніж жінок, залучені в національних урядах і парламентах, включно з Європейським парламентом. У великих європейських компаніях тільки 20 відсотків керівництва складають жінки. Тому пропозиція Єврокомісії має на меті урівноважити цей феномен нерівноправ’я і довести цю пропорційну нерівність більш як до 40 відсотків», – наголосила Юрова, виступаючи в Європейському парламенті в Стасбурзі. Член Єврокомісії також пропонує досягти пропорційності в професійних і домашніх обов’язках чоловіків і жінок. Для цього до кінця року виконавчий орган ЄС планує запропонувати пакет заходів для покращення системи догляду за дітьми, відпусток за доглядом з дітьми для чоловіків і жінок, досягнення більшої гнучкості в організації праці. За словами Юрової, соціально-економічне становище жінок в ЄС потребує значного вдосконалення. За даними Єврокомісії, жінкам платять у середньому на 16% менше, ніж чоловікам, за кожну відпрацьовану годину, а третина жінок працює неповний день, переважно через інші обов’язки, які нерівномірно поділені з чоловіками. У спільній заяві Єврокомісії, опублікованій на її офіційному сайті, йдеться про те, що ЄС невпинно бореться з сексизмом, дискримінацією, гендерним насильством і нерівністю. Згідно із заявою єврокомісарів, нове законодавство ЄС у гендерній сфері забезпечує захист прав жертв, спрямоване проти торгівлі людьми, а також сприяє рівному ставленню до жінок. Міжнародний жіночий день – щорічне свято, що відзначається 8 березня. Вперше святкувалося в 1909 році в США з ініціативи Соціалістичної партії Америки. Відзначалося в СРСР і країнах радянського блоку як державне свято, в багатьох із них це свято залишилося таким дотепер. 1977 року за радянської ініціативи Організація Об’єднаних Націй оголосила 8 березня Міжнародним днем боротьби за права жінок і міжнародний мир."
"2016-03-08","https://www.radiosvoboda.org/a/news/27597919.html","В ОБСЄ закликають активніше діяти для досягнення гендерної рівності","Генеральний секретар Організації з безпеки і співпраці в Європі Ламберто Дзаннієр закликає усі держави-члени активізувати зусилля для досягнення гендерної рівності і рівної участі жінок у запобіганні конфліктів і мирних процесах. За словами Дзаннієра, міжнародний жіночий день є можливістю підкреслити прогрес, досягнутий у справі розширення прав жінок, а також нагода показати сфери, де такого прогресу немає. «Необхідно вжити термінових заходів для підвищення ролі жінок у вирішенні конфліктів, регулюванні криз і постконфліктному відновленні. Істотна участь жінок у цих процесах значно підвищує ймовірність досягнення всеосяжного і стійкого миру», – наголосив Дзаннієр. Генеральний секретар додав, що насильство проти жінок залишається одним із найбільш поширених порушень прав людини в регіоні ОБСЄ. «Сексуальне насильство, насильство в сім’ї й інші види насильства за ознакою статі, на жаль, є реальністю для жінок у кожній країні, а рівень насильства часто зростає в конфліктних і постконфліктних ситуаціях», – сказав генсекретар ОБСЄ. Він також наголосив на положенні жінок-біженців і мігрантів у регіоні ОБСЄ і вказав на їхню уразливість до насильства. «У цей день, коли ми вшановуємо жінок і визнаємо їхній важливий внесок у наше суспільство, я закликаю всі держави брати до уваги не тільки жіночі проблеми і потреби в захисті, але і їхню діяльність і потенціал», – сказав Дзаннієр. Міжнародний жіночий день – щорічне свято, що відзначається 8 березня. Вперше святкувалося в 1909 році в США з ініціативи Соціалістичної партії Америки. Відзначалося в СРСР та країнах радянського блоку як державне свято, в багатьох із них це свято залишилося таким дотепер. 1977 року за радянської ініціативи Організація Об’єднаних Націй оголосила 8 березня Міжнародним днем боротьби за права жінок і міжнародний мир."
"2016-03-07","https://www.radiosvoboda.org/a/27594363.html","Жінки можуть стати новим обличчям сучасної України – Максимович","Київ – Українська жінка може зі зброєю в руках захищати Батьківщину, може під кулями рятувати життя пораненим, але неофіційно. Офіційно її місце – на кухні, як в армії, так і в житті. Це зневажливе і патерналістське ставлення до жінок пояснюють традицією, бажанням оберігати слабку стать, святістю місії материнства. Але численні наукові дослідження стверджують, що статус жінки у суспільстві є найкращим індикатором його майбутнього – воно краще за добробут і рівень демократії визначає траєкторію розвитку країни. Те, що відбувається з жінкою, впливає на безпеку, стабільність, добробут, здоров’я, освіту і навіть корупцію і тип режиму. І з огляду на цей показник, Україна має перед собою ще багато складних завдань. Перше з яких є усвідомлення необхідності дивитися на жінку як на вільну, рівноправну та рівноцінну особистість. Киянка Юлія Євдокимова майже два роки підтримує батальйон «Айдар» як волонтер. Спроба потрапити туди на службу виявилась невдалою: Євдокимовій пояснили, що у Збройних силах України існують «жіночі посади» і «нежіночі посади», відтак у рідному для неї батальйоні Юлія може працювати на кухні або у медичній частині. Це так звані «жіночі посади», виписані у штатному розкладі Збройних сил, пояснила Євдокимова. «Ми стикалися з різними заявами: від «Жінці не місце на фронті» і до «Нам повії не потрібні». Я почула багато образливих слів. Справа у тому, що «жіночих посад» у штатному розкладі бригад і батальйонів дуже мало і всі вони, так би мовити, профільно жіночі – це, наприклад, кухар або медик. Стрілецькі посади жінкам не надають, але як показує військова практика, у цілому жінка більш емоційно стабільна і водночас більш зосереджена. Якщо подивитись історію кількох воєн, то ми побачимо, що жінки – кращі снайпери, ніж чоловіки. Але ніхто у командуванні не хоче брати на себе відповідальність і займатися проблемами жінок-військових і добровольців», – розповідає Євдокимова у розмові з Радіо Свобода. Таке ставлення чоловіків, які керують силовим блоком уряду, змусило жінок, боротися за своє конституційне право – боронити Батьківщину. Наразі ініціативна група українських «солдатів Джейн» збирає підписи під петицією до керівників парламенту та уряду на підтримку своїх прав. «Потрібно, щоб наші шановні комбати-народні депутати виявили розуміння, тим більше, що вони бачили дівчат, які дійсно нормально воювали, вони мають виявити певну повагу до нас і розробити такий закон. Може, досить уже виясняти бійками свої відносини у Верховній Раді? Треба вже почати працювати над тим, що вони обіцяли», – каже Євдокимова. При цьому, за даними Міністерства оборони, на сьогодні у зоні бойових дій на сході України служить понад тисяча жінок. А загальна кількість жінок-військовослужбовців досягає 15 тисяч осіб, з них до двох тисяч є офіцерами. Про це повідомляють кореспонденти видання «Народна армія». Громадська активістка, доброволець, нині керівник Центру аеророзвідки при Києво-Могилянській академії Марія Берлінська зазначила, що ситуація зі становищем жінок в українській армії, яка веде боротьбу проти зовнішньої агресії, є лише віддзеркаленням загальної ситуації в Україні. І це при тому, що нині жінок – більш ніж половина населення України. Жінка у політиці: до євростандартів ще далеко На сьогодні обіцянок політиків захистити права жінок вже замало: на порядку денному створення належних умов для жінок, які воліють працювати у політиці, бізнесі, в експертному та інформаційному середовищі. До того ж, гендерну рівність гарантує Конституція України, крім того, це – одне із зобов’язань України перед її європейськими партнерами. Про це нагадують експерти інформаційної та освітньої кампанії «Повага». Вислови на кшталт «Жінкам не місце серед реформаторів» і «Жінкам краще займатися кухнею» і там показувати «свої вибрики» неприпустимі у країні, яка хоче бути серед європейської спільноти, вважають ініціатори кампанії. Вони вважають, що запорукою успішного шляху жінки у політиці є неупереджене ставлення з боку політикуму, суспільства і ЗМІ. На сьогодні у депутатському корпусі Верховної Ради України працюють лише 12 відсоток жінок, немає жінок у восьми парламентських комітетах з двадцяти одного. Ці дані наведені у дослідженні Міжнародного центру перспективних досліджень з проблем гендерної рівності. Жінці почати бізнес складніше Згідно з дослідженнями Міжнародної фінансової корпорації, українській жінці складніше відкрити свою справу, ніж чоловікові. Гендерний спеціаліст Міжнародної фінансової корпорації (IFC) Денис Торхов повідомив журналістам, що лише 6 відсотків ділових жінок керують великими підприємствами (понад 250 працівників), а найбільше українок задіяні у громадському харчуванні, торгівлі і сфері послуг, найменше ж жінок керують будівельним бізнесом. «Власники бізнесу, а це здебільшого чоловіки, не схильні наймати на керівні посади жінок. Як це дивно, але ділові жінки відчувають більше регуляторне навантаження – представники контролюючих органів частіше перевіряють «жіночі» підприємства, ніж ті, які очолюють чоловіки», – каже Торхов. Громадськість, і не лише жіночі організації, вимагають від влади створити необхідні умови для активнішого залучення жінок у політику і бізнес. Так, керівник західноукраїнського офісу Всеукраїнської організації «Жінки України» Людмила Максимович при цьому наголошує: саме жінки повинні і можуть стати новим обличчям сучасної України. «Нашій країні потрібні нові обличчя. Нині жінки-лідери і є новими обличчями української політики. Я на сьогодні бачу абсолютно сприятливі, абсолютно необхідні умови щодо збільшення кількості жінок-політиків в українській владі», – відзначила Максимович в ефірі телеканалу «Львів ТБ». А ставлення суспільства до жінок, які ідуть у політику і владу, які активно залучені у ділове життя України показали автори документального фільму «Жіноче обличчя влади». Його зняли київські митці за підтримки Інституту світової політики та Агентства США з міжнародного розвитку. – «Жінка так само справляється зі своєю роботою і з чоловічими обов’язками на сьогодні, справляється в усьому. Немає нічого, з чим на сьогоднішній день не могла б справитися жінка». – «Жінки впливають на нас з самісінького дитинства: у садочку, в школі, в житті мами впливають на дітей. І якби було розуміння рівності жінок і чоловіків, то, я думаю, був би кращий результат щодо ухвалення рішень». – «Нині жінки сильніші від чоловіків, і то набагато», – вважають пересічні українці. Більшість селянок мають проблеми із доступом до медичної допомоги – секретаріат омбудсмена Окремо фахівці розглядають проблеми жінок – мешканок сільської місцевості. Так, згідно з дослідженнями, які провели експерти Уповноваженого Верховної Ради з прав людини за підтримки Програми розвитку ООН, нині у селах проживають понад сім з половиною мільйонів жінок. Серед проблем, з якими вони стикаються – бідність (особливо серед жінок, яким більш ніж 50 років), низька оплата праці (середньомісячна заробітна плата у жінок, які зайняті у сільському господарстві, в середньому становить приблизно 88 відсотків зарплати чоловіків у цій же галузі), важкі умови праці. «Майже половина селянок поскаржилися на обмежені можливості у доступі до кваліфікованої медичної допомоги. Ще майже третина жінок не може дозволити собі отримати необхідну медичну допомогу у випадку хвороби, яка вимагає оперативного втручання або тривалого лікування», – зазначила представник Уповноваженого з питань дотримання гендерної рівності Аксана Філіпішина під час презентації дослідження у 2015 році. Не всі жінки готові до гендерної рівності – експерт Згідно з міжнародними дослідженнями, Україна належить до країн з низьким рівнем фізичної безпеки для жінок. При цьому дві третини жінок, які постраждали через сімейне насильство, не звертаються за допомогою, оскільки або бояться чергового сплеску насилля, або вважають це внутрішньо-сімейною проблемою. Фахівці пояснюють причини насильства чоловіка проти жінки (дружини, доньки, матері), серед іншого, зниженням рівня життя родини через безробіття або невлаштованість, психологічну напруженість довкола, яка може призвести до зловживання алкоголем. Це сприяє погіршенню мікроклімату всередині сім’ї та загострення сімейних конфліктів тощо. Цю інформацію оприлюднили рівненські правники й адвокати, які опікуються проблемами сімейного клімату. Громадська ініціатива «Захист для тебе» опублікувало інформацію, куди можуть звертатись за допомогою постраждалі жінки. І при цьому, на думку філософа Ірини Грабовської, нині не кожна українська жінка воліє мати рівні права з чоловіками і готова боротись за гендерну рівність. На сьогодні у державі чимало жінок, яких можна характеризувати як професійних дружин багатих чоловіків або ж професійних домогосподарок. Тобто, як відзначила фахівець, сучасні жінки зрозуміли, що неможливо виконувати роботу найвищої кваліфікації без жертвування сім'єю та гармонійно поєднувати дім і кар'єру. І проблема полягає у тому, що суспільство погоджується з таким станом речей. «Головною, так би мовити, антропологічною проблемою для дуже багатьох жінок, принаймні українських, є те, що жінки навіть і не намагаються бути особистостями із власними життєвими стратегіями та професійними амбіціями, і суспільство підтримує їх у цьому, активно промиваючи жіночі мізки … байками про «справжню жіночність», традиційну правильність, «святу» жертовність та почесну «завжди вторинність», – зазначає експерт у статті в газеті «День»."
"2016-01-14","https://www.radiosvoboda.org/a/27488241.html","«Європеїзація» України: настає час демонструвати результати","Брюссель – Попри всі проблеми, що останнім часом звалилися на ЄС, Україна перебуває на одному з перших місць його політичного та економічного порядку денного, заявляють у Брюсселі. ЄС тисне на Росію санкціями. ЄС намагається допомогти «європеїзувати» українське суспільство – досягти того, чого вимагав Євромайдан. Водночас, попри війну на Заході, від Києва також чекають результатів. І для блага українського народу, і для демонстрації аргументів пересічним громадянам ЄС на користь європейського майбутнього України. Кожен день у Європі бачать і відчувать вплив на ЄС української кризи, спровокованої агресією Росії, пояснює голова комітету Європарламенту у закордонних справах Ельмар Брок. «У регіоні, звідки я родом, є компанії, які внаслідок санкцій втратили половину торговельного обігу, – розповідає Радіо Свобода відомий німецький політик. – І мені доводиться пояснювати тим людям, які втратили роботу, чому ми це робимо. Однак якщо в самій Україні нічого не змінюватиметься на краще, не здійснюватимуться реформи, то доводити пересічним німцям, що нам слід продовжувати тиск на Росію, буде складніше. Адже поставатиме питання, чи варто це все робити». Євродепутат радить: «для того, щоб Європа зберегла санкції, а ми вже бачимо дебати щодо цього у Франції, в Італії, рекомендація є такою: виконайте вашу власну частину роботи, враховуючи конституційні зміни. Їхня імплементація – це вже інша історія, але, принаймні, ухваліть рішення про це». Будемо переконувати нідерландців голосувати «за» – дипломат Доводити, що слід підтримати українців, обіцяють і представники влади Нідерландів, які головують у ЄС. Голова МЗС цієї держави Берт Кундерс у четвер переконував представників Європарламенту, що нідерландський уряд буде відстоювати голосування «за» угоду про асоціацію України та ЄС. «Ми переконані, я це особливо підкреслюю, що асоціація з Україною – це поглиблення нашого економічного та політичного співробітництва і має сприяти стабільності та процвітанню на наших східних кордонах», – заявив дипломат, зауважуючи, що «це виняткова нагода інтенсифікації багатосторонніх торговельних відносин з державою, що налічує 45 мільйонів населення». «Це принесе користь і їм, і нам, – додає Кундерс. – Ми будемо активно відстоювати підтримку цієї угоди нашим населенням і продовжимо пояснювати нідерландцям, які вигоди це їм принесе». Підбити підсумки того, як зближення з ЄС змінює українське суспільство, чи є достатнім той прогрес, який засвідчила останнім часом Україна, намагалися на проведеній у четвер у Європарламенті міжнародній конференції «Зобов’язання асоціації: прогрес реформ Грузії, Молдови та України». Попри весь тиск, який чинить Росія на Україну, реформи мають тривати і для задоволення потреб народу, і для того, щоб не втратити одностайність підтримки на Заході, – зазначали учасники заходу. «Реформи в стані очікування» Єврокомісар з питань юстиції, захисту прав споживачів та гендерної рівності Вера Юрова радо вітала перетворення, які переживає українська правова система та боротьба з корупцією. Водночас вона зауважила, що «наступними кроками у 2016 році мають стати ухвалення конституційних змін, спрямованих на зміцнення незалежності судочинства. Далі повинен розпочатися етап імплементації. Після законодавчого етапу – нині час для результатів». Представники європейської дипломатичної служби вказують і на інші реформи, що ще чекають в Україні своєї черги. «Поруч із початком роботи Національного антикорупційного бюро, нової Національної поліції, ухвалених у першому читанні законів щодо децентралізації, є ще реформи в стані очікування. Має бути завершена реформа судової системи. Реформ потребують ще й управління цивільною безпекою, державними фінансами та закони щодо виборів. Але разом із ухваленням всіх цих положень, найголовнішим буде те, як їх будуть застосовувати», – каже заступник генерального секретаря Європейської служби зовнішніх дій Хельга Шмід. Водночас, каже вона, «ЄС продовжує підтримувати територіальну цілісність та суверенітет України, одночасно підтримуючи виконання Мінських домовленостей». ЄС потрібно більше впливу на партнерів по асоціації – євродепутат Наступного тижня у Страсбурзі на першій цьогорічній сесії Європарламенту представники ЄС проведуть обговорення ситуації в Україні та мають намір ухвалити з цього приводу окрему резолюцію. Рада міністрів закордонних справ ЄС 18 січня у Брюсселі на своєму черговому засіданні також аналізуватиме розвиток подій навколо України. Тим часом, на противагу Росії, що дбає лише про свої сфери впливу, запропоноване ЄС та підтримане Україною асоціативне партнерство – це політичні та економічні стосунки рівних сторін, зауважує євродепутат від Литви Петрас Ауштрявичус і додає, що у європейців немає у рамках угод про асоціацію достатніх важелів для впливу та підтримки українців, грузинів чи молдован. «Європейські структури, що залучені до цих ініціатив, слід змінити: Єврокомісія потребує більших повноважень, бо ті реформи, які здійснюють наші партнери, вимагають її більшої підтримки. Я сподіваюся, що ми досягнемо й того, що навіть делегації Європарламенту в цих країнах одного дня будуть мати значно більший вплив», – припускає європарламентар. Кореспондент Радіо Свобода у Брюсселі з 2008 року. Родом із Буковини"
"2016-01-14","https://www.radiosvoboda.org/a/news/27487605.html","Після реформ правової системи України потрібні результати – єврокомісар","Українська влада має продовжувати зусилля для реформування своєї правової системи та робити наступні кроки для боротьби з корупцією, закликала єврокомісар із питань юстиції, прав споживачів та гендерної рівності Вера Юрова, виступаючи у Європейському парламенті. «Наступний крок на 2016 рік – внесення поправок до Конституції, що покликані зміцнити незалежність судової системи України. Тепер, після законодавчої роботи, має розпочатися стадія реалізації, потрібні результати», – заявила єврокомісар. Юрова додає, що слід робити все можливе для відновлення довіри українців до державної судової системи. Після ухвалення антидискримінаційних поправок Верховною Радою в листопаді минулого року, все ще неухваленим залишається новий Трудовий кодекс, де мають бути відображені ці директиви, та який має гарантувати відсутність дискримінації та гендерну рівність, зауважує єврокомісар. 23 грудня минулого року до Конституційного Суду України надійшло звернення Верховної Ради про надання висновку щодо відповідності Конституції президентського законопроекту про внесення змін до Конституції України щодо правосуддя. Відповідно до процедури, після отримання висновку Конституційного суду парламент схвалює законопроект (перше читання) щонайменше 226 голосами, остаточно закон про внесення змін до Конституції ухвалюється на наступній сесії конституційною більшістю (не менше ніж 300). Наразі президентський законопроект щодо судової реформи розглядається у Конституційному Суді. Цей законопроект, серед іншого, передбачає зміну вимог до кандидатів на посаду судді: вік – не менше 30 років, і щонайменше 5 років правничого стажу. Судді, які бажають продовжити свою роботу на посаді, повинні будуть пройти оцінювання за критеріями компетентності, доброчесності і дотримання професійної етики. Крім того, відтепер перед призначенням на посаду судді рік навчатимуться у Національній школі суддів України."
"2015-11-13","https://www.radiosvoboda.org/a/27364065.html","Ліза Кузьменко про антидискримінаційну поправку: «толерантність виховується прикладом»","Ліза Кузьменко – одна з працівників благодійної організації «Точка опори», що, серед іншого, займається захистом прав ЛГБТ-спільноти (лесбійки, геї, бісексуальні та трансгендерні особи). У день голосування скандальної антидискримінаційної поправки до Трудового кодексу разом з іншими активістами вона вийшла під стіни парламенту з вимогою невідкладно закріпити дану норму у законодавстві. Радіо Свобода розпитало Лізу про реакцію на голосування поправки та рівень толерантності у суспільстві до однієї з найдражливіших на сьогодні тем. No media source currently available – Як ви сприйняли довгоочікуване ухвалення поправки? Що це було: ейфорія від перемоги чи тиха радість? – Коли ми стояли під Верховною Радою, то не знали, що відчувати: чи ейфорію, чи розчарування, адже були дуже здивовані висловлюванням спікера Володимира Гройсмана. У якості аргументів він навів таке висловлювання, яке, на нашу думку, було гомофобним. Він сказав, що депутати виступають за сімейні цінності, і в жодному разі в Україні не буде одностатевих шлюбів. Це було дуже дивно, адже у поправці взагалі не йшлося про одностатеві шлюби. Це було схоже на загравання з електоратом. Але в цілому це дуже важливий крок, і дуже багато людей стежили за цим процесом тому, що вперше у стінах українського парламенту було почуто про захист. Чудовим символом цього був плакат групи єврооптимістів, які написали «рівність для всіх» і поставили знак рівності. – Україна, як відомо, світська держава. Втім, у питанні антидискримінаційної поправки законодавча гілка влади взяла до уваги, перш за все, звернення церкви, зокрема, звернення архієпископа і митрополита львівського УГКЦ щодо неприпустимості виключення з Конституції України визначення шлюбу як союзу чоловіка і жінки та появи нового визначення «сексуальна орієнтація». Як активісти з дотримання прав ЛГБТ сприйняли підміну понять, спекуляції у ВР, коли одну поправку, яка стосується не лише ЛГБТ, перебільшили до масштабів пропаганди одностатевих шлюбів? – Моя реакція на звернення митрополита була запитальна. То ми світська держава чи клерикальна? Чи ми тепер як Іран, який є світською державою, але де вплив релігійних організацій дуже великий? Я не розумію, чому законодавча гілка влади так обговорює звернення церви, зокрема, Ради церков, щодо питання, яке стосується, насамперед, законотворення. У статті 35 Конституції записано, що Україна – світська держава, і вона має бути відокремлена від церкви, від релігійних організацій і має однаково ставитися як до віруючих, так і до невіруючих людей. Церква має виконувати свою соціально призначену функцію, а це – допомагати громадянам задовольняти релігійні потреби, а не диктувати свої вимоги до законодавства. – Чому так важливо, щоб роботодавці і держава насамперед говорили мовою недискримінації? – Це важливо, оскільки Україна намагається бути європейською і демократичною державою. Демократія – це влада більшості. А більшість має розуміти, що є і меншість. Це не тільки ЛГБТ-спільнота, але й жінки, коли ми говоримо про гендерну рівність, це і люди з інвалідністю, і роми. До всіх має бути однакове ставлення і розуміння, що розмаїття і рівність – це той фундамент, на якому має стояти європейська держава. Тому важливо говорити мовою недискримінації, а не мовою ворожнечі. – Чи знаєте Ви конкретні приклади? Як нетерпимість у суспільстві позначається на кар'єрі представників секс-меншин, як вони влаштовуються на роботу і будують відносини з колегами? – Дуже часто політики закидають, що дискримінації не існує, але я б хотіла сказати, що якщо нас щось не зачіпає, то це не означає, що цього не існує. Колись говорили, що немає утисків щодо жінок, а тепер словосполучення «гендерна рівність» ні в кого не викликає подиву. Дискримінація на робочому місці є, але на даному етапі її не можна порахувати, бо люди, яких дискримінують, вони самі цього не розуміють і думають, що це норма. А по-друге, в нас немає правила одразу звертатися до суду. Немає судової практики, бо й самі судді не готові розглядати справи щодо дискримінації. Це таке замкнене коло, для розірвання якого потрібна і політична воля. – До кого ж звертатися? – В Україні є «Коаліція з протидії дискримінації», яка безкоштовно надасть юриста і допоможе з веденням справи у суді. Також в нас є Уповноважений з прав людини у Верховній Раді і на сайті омбудсмена є відповідний розділ, через який можна звернутися і отримати допомогу у разі дискримінації, також завжди можна звернутися до нашої громадської організації. – А чи доцільно говорити про покарання роботодавця за дискримінацію? Можливо краще було б передбачити заохочення? – Я б тут взагалі не вживала слово покарання тому, що це слово з минулого карного кодексу. Зараз доцільно це сприймати не як покарання, а як відповідальність. І на мою думку, настання відповідальності за правопорушення – це нормально. Якщо ж говорити про заохочення, то з бізнесом треба говорити мовою переваг. І саме тому Всеукраїнська благодійна організація «Точка опори», в якій я зараз працюю, спільно з Жіночим консорціумом та Національною асамблеєю інвалідів за підтримки Коаліції з протидії дискримінації і міжнародного фонду «Відродження» створили Індекс корпоративної рівності. Індекс – це національне дослідження корпоративної політики українського бізнесу щодо заборони дискримінації на робочому місці. Автори дослідження сконцентрували свою увагу на пошуку кращих прикладів, щоб виявити, наскільки компанії готові захищати своїх працівників від дискримінації. Для цього обрали три ознаки: стать, інвалідність і гендерна ідентичність/сексуальна орієнтація. За результатами першого року компанії, які пройшли індекс і отримали більше 85 балів, потрапили у національний рейтинг «Найкраще місце для роботи». Якщо говорити мовою відсотків, то з компаній, які пройшли індекс, 83% сказали, що готові взяти на роботу трансгендерну особу і 41% сказали, що готові підтримати правозахисні ЛГБТ заходи. Важливо показати бізнесу не батогом, а пряником, які переваги він може отримати від недискримінації. – Чи є кому показати приклад у ставленні до цього делікатного питання? – Толерантність можна виховувати прикладом і в Україні таких багато. Це не тільки, відомі культурні діячі, але й народні депутати. Наприклад Світлана Заліщук, яка разом з Сергієм Лещенком йшли з нами в колоні Amnesty international під час «Маршу рівності», а потім Світлана погодилась бути на обкладинці першого адвокаційного журналу з прав ЛГБТ-спільноти. Мені здається, що таких прикладі є ще дуже багато."
"2015-11-05","https://www.radiosvoboda.org/a/27347660.html","Депутати провалили «безвізовий» день. Останній шанс у вівторок","Під пильним оком урядовців, а також депутатів Європейського парламенту народні депутати України у четвер, 5 листопада, ухвалили лише 5 із 13 законопроектів, необхідних для лібералізації візового режиму з Європейським союзом (4 із них ухвалили напередодні). Але якщо більшість урядових ініціатив виявилася технічними, то три антикорупційних законопроекти щодо спецконфіскації корупційного майна викликали бурхливу дискусію в залі. У відповідь громадські активісти вже встигли звинуватити депутатів у намаганні обміняти безвізовий режим на безпеку своїх корумпованих статків. No media source currently available «Від коефіцієнту корисної дії, який продемонструють депутати, повною мірою залежить, чи отримають громадяни України можливість відвідувати країни Євросоюзу без віз вже у 2016 році», – так напередодні «безвізового» дня у Верховній Раді зазначив президент у своєму зверненні. За словами Петра Порошенка, голова Єврокомісії Жан-Клод Юнкер підтвердив йому перспективу безвізового режиму у телефонній розмові. Тому депутати в жодному разі не повинні підвести українців – тим паче, що у цьому питанні їх вже давно підтискає час. ​ І от коли настав «день Х», коли у порядку денному парламентарів нарешті з’явились дев’ять законопроектів із тринадцяти необхідних для лібералізації візового режиму з ЄС, депутати почали критикувати кожну законодавчу ініціативу уряду. «Шановний Кабінет міністрів. Хто там готує закони? Розберіться, будь ласка. За назви законів нам безвізовий режим ніхто не дасть. Європейці будуть читати не тільки назви, але й зміст», – критикував депутат від «Самопомочі» Руслан Сидорович. Та врешті, технічні законопроекти щодо біженців, щодо встановлення факту народження або смерті на тимчасово окупованій території та щодо удосконалення положень судового захисту іноземців та осіб без громадянства депутати погодились схвалити у першому читанні з вимогою ретельного доопрацювання. Після палких дискусій у першому читанні депутати підтримали і новий проект трудового кодексу – щоправда, без урахування правки про заборону трудової дискримінації через расу, політичні, релігійні переконання, гендерну ідентичність чи сексуальну орієнтацію. «Мені здається, що це яскраве свідчення того, що половину зали складають люди, ментально схожі до Азарова. Виборці тепер повинні знати, хто у нас із трибуни любить виступати, що він такий європеєць, але не розуміє, що Європа шанує ідентичність людини і захищає її право на рівність. Європейські принципи – це бути самим собою», – прокоментувала Радіо Свобода провал своєї правки голова парламентського комітету із євроінтеграції, депутат від «Блоку Петра Порошенка» Ірина Геращенко. А от три антикорупційні законопроекти щодо конфіскації корупційного майна стали справжнім каменем спотикання у сесійній залі. Тож безвізовий режим чи безпека корумпованих статків? Напередодні вони розглядались на засіданнях профільних комітетів і, як вже встигли заявити у Генпрокуратурі та МЗС, там депутати знівелювали та відкинули дуже важливі положення щодо боротьби з корупцією. «Кількість правок, які вони дали з одним і тим же питанням, свідчить тільки про одне – про небажання змінювати систему», – розповіла заступник міністра закордонних справ з питань європейської інтеграції Лана Зеркаль. За її словами, більшість депутатів, які були присутніми на засіданні комітету, навіть не читали текстів законопроектів, зате правок подали чимало. «Один із законопроектів – про Національне агентство з питань виявлення, розшуку та управління активами, одержаними від корупційних та інших злочинів – пережив комітет і практично без каліцтва повернувся до другого читання. Інші два законопроекти – про арешт та спецконфіскацію – профільний правоохоронний комітет не пережили і повернулися до сесійної зали не просто кастратами, а – повними дегенератами», – написав у блозі видання «Українська правда» голова правління «Центру протидії корупції», експерт антикорупційної групи «Реанімаційного пакету реформ» Віталій Шабунін. «У разі їхнього ухвалення погіршаться і без того складні у застосуванні норми Кримінального та Кримінально-процесуального кодексів. Нардепи переписали поняття арештованого майна та перелік підстав для арешту так, щоб арештувати та конфісковувати накрадене було взагалі неможливо. А Януковичу та його поплічникам взагалі дає законну можливість вивести з-під арешту все, що нині є арештованим в Україні», – бив на сполох він. Такі звинувачення у сесійній залі підтвердили і деякі депутати, які за ці антикорупційні закони голосувати відмовились. І хоч як намагався спікер Володимир Гройсман – оголошував численні переголосування, перерву – все одно необхідної кількості голосів у залі не виявилось. «Оскільки у нас нерезультативне голосування, я оголошую вечірнє засідання закритим і цей порядок денний ми перенесемо на вівторок», – сказав у результаті він. «Новини з Ради дуже погані» – євродепутат Відтак, у вівторок депутати повернуться до законопроектів щодо створення Національного агентства з питань виявлення, розшуку та управління активами, отриманими від корупційних чи інших злочинів, щодо накладення арешту на це майно та до законопроекту щодо вдосконалення інституту спеціальної конфіскації. Відреагувати на неплідний день українських законотворців вже встиг депутат Європейського парламенту Пятрас Ауштрявичюс, що очолює там групу дружби з Україною. «Цей день у Раді був дуже неуспішним. Новини дуже погані та розчаровуючі», – заявив він, кажучи, що Україна може втратити перспективи скасування візового режиму саме через дії Верховної Ради. «Якщо депутати і далі гратимуть у політику замість того, щоби ухвалити обдумане рішення, Україна програє. Часу дуже мало. Насправді навіть кінець жовтня в Брюсселі називали надто пізнім терміном. Мабуть, наступний тиждень – це найостанніший шанс, щоби встигнути (на ухвалення рішення Єврокомісією) цього року», – додав він. Саме наприкінці наступного тижня Україна очікує на остаточний звіт щодо виконання своїх зобов’язань щодо безвізового режиму. Тим часом, згідно з деякими дипломатичними джерелами, навіть у разі виконання Києвом всього «домашнього завдання», сама процедура скасування віз у ЄС може виявитися доволі непростою. З одного боку, через нинішню мігрантську кризу. З іншого, такі держави як Німеччина, Бельгія, Іспанія чи Австрія ніколи не демонстрували особливого ентузіазму щодо ідеї скасування візових перешкод для українців."
"2015-11-05","https://www.radiosvoboda.org/a/news/27346866.html","Рада ухвалила за основу перші 4 законопроекти з «безвізового» пакету","Депутати розпочали розгляд пакету законопроектів необхідних для лібералізації безвізового режиму з ЄС. Так, парламентарі вже ухвалили у першому читанні чотири технічних законопроекти: №3155 (про біженців, які потребують додаткового або тимчасового захисту), №3171 (щодо встановлення факту народження або смерті на тимчасово окупованій території). «Ті наші українські громадяни, які хочуть отримати легітимні документи про народження і смерть, і про реєстрацію актів цивільного стану зможуть звернутися до будь-якого судового органу на території України і протягом 24 годин отримати рішення суду, який буде констатувати юридично доконаний факт», – сказав, представляючи законопроект №3171 міністр юстиції Павло Петренко. Натомість законопроекти №3159 (щодо удосконалення положень судового захисту іноземців та осіб без громадянства) та №1658 (проект трудового кодексу) депутати розкритикували. При цьому Верховна Рада провалила розгляд норми Трудового кодексу щодо заборони трудової дискримінації, яка є обов'язковою умовою для скасування Євросоюзом віз для громадян України. «Ця норма має звучати таким чином: забороняється будь-яка дискримінація у сфері праці, зокрема порушення принципу рівності прав і можливостей, пряме або непряме обмеження прав працівників залежно від раси, кольору шкіри, політичних релігійних та інших переконань, статі, гендерної ідентичності, сексуальної орієнтації, етнічного, соціального та іноземного походження…», – сказала депутат від «Блоку Петра Порошенка» Ірина Геращенко. За ухваленням законів з балкону у сесійній залі спостерігають депутати європейського парламенту на чолі зі співголовою парламентського комітету асоціації Україна-ЄС Андрієм Пленковичем та послом ЄС в Україні Яном Томбінським. Закликав депутатів плідно попрацювати і присутній у залі Арсеній Яценюк з урядовцями. Крім того, у порядку денному містяться три важливі антикорупційні законопроекти, за які парламентарі голосуватимуть у другому читанні. Це законопроекти 2540а і 2541а, які передбачають удосконалення процедури накладення арешту на майно, яке набуте корупційним шляхом та розширення сфери застосування спеціальної конфіскації, а також створення Національного агентства з питань виявлення, розшуку та управління активами, одержаними від корупційних та інших злочинів (законопроект №3040). Раніше Порошенко наголошував, що парламент до 9 листопада має ухвалити пакет з 13 законів щодо безвізового режиму між Україною та ЄС. На початку жовтня Верховна Рада підтримала пакет законів, які потрібні для лібералізації візового режиму з ЄС. Це закони, які запроваджують фінансування політичних партій з державного бюджету, які вносять зміни до Кримінального процесуального кодексу і регламентують питання арешту майна в разі виникнення корупційних ризиків. Також депутати підтримали створення національного агентства, яке розшукуватиме активи, здобуті корупційним шляхом."
"2015-11-05","https://www.radiosvoboda.org/a/news/27346818.html","Рада в першому читанні ухвалила новий Трудовий кодекс","Верховна Рада в першому читанні ухвалила новий Трудовий кодекс. За це проголосували 258 народних депутатів при необхідних 226. Трудовий кодекс складається з дев’яти книг (368 статей), а також заключних і перехідних положень. Документ регламентує порядок укладання письмового трудового договору, його дії й припинення. При цьому народний депутат Ірина Геращенко від фракції «Блок Петра Порошенка» виступила за внесення антидискримінаційної норми до тексту законопроекту. «Ця норма має звучати таким чином: забороняється будь-яка дискримінація у сфері праці, зокрема порушення принципу рівності прав і можливостей, пряме або непряме обмеження прав працівників залежно від раси, кольору шкіри, політичних релігійних та інших переконань, статі, гендерної ідентичності, сексуальної орієнтації, етнічного, соціального та іноземного походження…», – сказала вона. Проте документ ухвалили без врахування цієї пропозиції. Як йдеться в пояснювальній записці до закону, норми проекту спрямовані на адаптацію трудового законодавства України до Європейської соціальної хартії та інших міжнародно-правових актів, зокрема, Загальної декларації прав людини, Міжнародного пакту про економічні, соціальні і культурні права, конвенцій і рекомендацій Міжнародної організації праці. Сьогодні Рада розглядає пакет законів щодо лібералізації візового режиму з ЄС. Раніше президент України Петро Порошенко заявляв, що Верховна Рада до 9 листопада має ухвалити пакет законів щодо безвізового режиму між Україною та ЄС. Загалом, згідно з планом, парламент мав розглянути 13 законопроектів, наразі ухвалені лише 4. На початку жовтня Верховна Рада підтримала пакет законів, які потрібні для лібералізації візового режиму з ЄС. Це закони, які запроваджують фінансування політичних партій з державного бюджету, які вносять зміни до Кримінального процесуального кодексу і регламентують питання арешту майна в разі виникнення корупційних ризиків."
"2015-10-14","https://www.radiosvoboda.org/a/27304710.html","Чи карають в Україні гомофобів?","Київ – Нападів на представників ЛГБТ-спільноти та на їх заклади за останній рік побільшало, констатують правозахисники і зазначають, що такі злочини часто залишаються поза увагою правоохоронців або ж інкримінуються як звичайне хуліганство через недосконале законодавство. Саме тому правозахисники наполягають на встановленні кримінальної відповідальність саме за гомофобію. Натомість влада запевняє, що держава вже розробила Національну стратегію у сфері прав людини, яка враховує і проблему дискримінації різних верств населення, зокрема і гомосексуальних людей. Впродовж останніх декількох років суттєво побільшала кількість нападів на ЛГБТ-заклади та на ЛГБТ-заходи, констатує експерт правозахисного ЛГБТ-центру «Наш світ» Андрій Кравчук. Він також зауважив, що ці напади стають жорстокішими і абсолютно немотивованими. Напади почалися вже навіть не на публічні заходи, але й на закриті, які не афішуються серед широкого загалу, зазначив правозахисник. No media source currently available «У 2013 році було зафіксовано 17 випадків застосування фізичного насильства та 2 спроби зриву публічних ЛГБТ-заходів. У 2014 році була така ж кількість фізичного насильства, але вже 5 спроб нападів на ЛГБТ-заходи та місця їх проведення. За 8 місяців цього року вже відбулося 16 випадків фізичного насильства, ґрунтованого на гомофобії, та 5 випадків нападів на ЛГБТ-заходи, тобто стільки ж, скільки за весь минулий рік», – говорить Кравчук. В Україні відсутній законодавчий захист гомосексуалів – юрист На сьогодні законодавство України не містить норми, яка б захищала таку соціальну групу, як гомосексуали від актів ворожнечі і актів ненависті, пояснює юрист Олександр Ружицький, адвокат потерпілої сторони у справі підпалу кінотеатру «Жовтень». Є 161 стаття Кримінального кодексу України, злочини через ненависть, зокрема, і на ґрунті расової, національної чи релігійної ворожнечі забороняється і карається. «Умисні дії, спрямовані на розпалювання національної, расової чи релігійної ворожнечі та ненависті, на приниження національної честі та гідності, або образа почуттів громадян у зв'язку з їхніми релігійними переконаннями, а також пряме чи непряме обмеження прав або встановлення прямих чи непрямих привілеїв громадян за ознаками раси, кольору шкіри, політичних, релігійних та інших переконань, статі, етнічного та соціального походження, майнового стану, місця проживання, за мовними або іншими ознаками караються штрафом від двохсот до п'ятисот неоподатковуваних мінімумів доходів громадян або обмеженням волі на строк до п'яти років», – написано у статті Кримінального кодексу. Але у цій статті немає жодного слова про злочини, а відповідно і покарання, на ґрунті ненависті до гомосексуалів, зауважує він. В основному такі злочини підпадають під статтю «хуліганство», переконує юрист. «Приміром, був здійснений акт ненависті у кінотеатрі «Жовтень», який призвів до його загорання. Звісно, ті двоє осіб, які його здійснили, стверджували, що вони не мали наміру підпалювати кінотеатр, єдиним їхнім наміром було зірвати показ фільму про нетрадиційну орієнтацію. У результаті міліція не вжила абсолютно ніяких засобів, щоб встановити дійсний мотив, таке пояснення їх задовольнило. Як наслідок – спалений кінотеатр, збитки на десятки мільйонів гривень і двоє засуджених осіб, які отримали два і три роки умовно з відстроченням покарання», – зазначив Ружицький. Єдиним обмеженням для паліїв стала заборона виїзду за кордон, додає юрист. Отже, якщо протягом цього строку вони не вчинять нових злочинів, то не будуть відбувати покарання у вигляді позбавлення волі, наголосив Ружицький. «За такі злочини треба карати суворіше» Кілька місяців тому, на вулицях Києва провели соціальний експеримент, де на приховану камеру зняли прогулянку в місцях масового скупчення людей двох хлопців – Зоряна Кіся і Тимура Левчука, які тримались за руки. Як виявилося, більшість людей сприймали геїв нейтрально, але в кінці герої ролика натрапили на групу гомофобів, які бризнули їм в очі газом і почали бити, розповів Радіо Свобода Зорян Кісь. «Там є відео і там досить добре видно обличчя тих, хто напав. Ми подали заяву до міліції і просили це кваліфікувати саме як злочин на ґрунті ненависті за статтею 161 Кримінального кодексу, але це знову кваліфікували як хуліганство. Це нас повністю демотивує і не додає нам бажання в розслідуванні, тому що ми розуміємо, що це знову «спустять на гальмах» і не буде у суспільства розуміння того, що за такі злочини треба карати суворіше», – говорить Кісь. «Постраждати від злочинів на ґрунті ненависті може кожен» Сьогодні як суспільство, так і держава закривають очі на ці проблеми, зауважує експерт Фонду стратегічних справ Української Гельсінської спілки з прав людини Анастасія Мартиновська. Дуже часто люди кажуть, що їм байдужа ця група людей, байдужі їхні проблеми і тому вони не переймаються через те, що ці злочини не розслідуються. «Якщо у випадку з кінотеатром це були лише димові шашки, які спричинили пожежу, то уявімо собі, що ці особи будуть більш неадекватними і використають, наприклад, вибухові пристрої. Постраждають не лише ті особи, які прийшли підтримати представників ЛГБТ-спільноти, постраждати може будь-який громадянин. І це можуть бути не лише кінотеатри, це може бути і будинок, і кафе – будь-що. Навіть якщо особа не переймається через проблеми саме цієї групи осіб, це не означає, що вона сама не зможе постраждати від злочину на ґрунті ненависті», – говорить правозахисниця. Якщо українська влада нічого не зробить щоб законодавчо заборонити дискримінацію за сексуальною орієнтацією та гендерною ідентичністю, це дуже негативно вплине на перспективу євроінтеграції в Україні, зауважують правозахисники. Адже у двох найважливіших документах, які підписала Україна і які наразі реалізуються (План дій щодо лібералізації Європейським Союзом візового режиму для України та Угода про асоціацію з ЄС), є пункти про те, що Україна повинна заборонити дискримінацію за ознакою сексуальної орієнтації. «Міністерство юстиції підготувало правозахисну стратегію» Україна вже розробила Національну стратегію у сфері прав людини, яка враховує і проблему дискримінації різних верств населення, зокрема і гомосексуалів, зауважує народний депутат від фракції «Блок Петра Порошенка» Сергій Лещенко. Наразі для втілення цієї стратегії в життя Кабінет міністрів України за участю органів державної влади, місцевого самоврядування, інститутів громадянського суспільства та міжнародних експертів розробляють план дій із її реалізації на найближчі 5 років. «Міністерство юстиції підготувало правозахисну стратегію і, наскільки я знаю, Євросоюз не має претензій стосовно питання заборони дискримінації. Щодо цього блоку питань не було. Були питання з антикорупційним блоком», – зазначив Лещенко. Закони, спрямовані проти дискримінації за ознакою сексуальної орієнтації, прийняті в 70 країнах світу. Зокрема, така практика вже є і в пострадянських країнах – Грузія та Молдова змінили свої закони та внесли в них необхідні статті для захистулесбійок, гомосексуалів, бісексуалів та трансгендерів від злочинів та образ. No media source currently available На цю ж тему: Як прийняти сина-гея чи доньку-лесбійку? «Через ситуацію в країні зростає рівень гомофобії» – правозахисник Посольство США про заборону «Маршу рівності» в Одесі: права ЛГБТ – це права людини"
"2015-10-12","https://www.radiosvoboda.org/a/27301379.html","Жінки у політиці: для кого мода, для кого – панацея","Київ – Українська політика стане більш миролюбною, професійною та соціально орієнтованою, якщо жінки отримають понад 30% місць у місцевих радах, а згодом і в парламенті. Так оцінюють норму про гендерні квоти в законі про місцеві вибори як представники більшості фракцій парламенту, так і політологи й експерти з гендерних питань. Представники «Блоку Петра Порошенка» взагалі вважають, що паритет жінок і чоловіків у владі – невід’ємна ознака демократичної європейської держави. Водночас дехто з політиків називає квотування за статевою ознакою штучною вимогою, яка направду не гарантує рівноправ’я. No media source currently available No media source currently available Частка жінок серед громадян України – майже 54%, свідчить державна статистика. Однак представниці прекрасної статі від початку незалежності залишаються меншістю в органах центральної та місцевої влади. Так, лише у восьмому скликанні українського парламенту кількість жінок-депутатів перевищила 11%, до того вона була ще меншою. Лише на рівні сільських рад депутатів жінок та чоловіків приблизно порівну, а чим вищим є рівень представницького органу, тим менше в ньому жіноцтва, визнає експерт з гендерних питань Лариса Кобелянська. На її думку, в таких умовах квота щодо кількості жінок – необхідний крок. Водночас експерти не вважають норму закону щодо гендерних квот зрозумілою та дієвою і не сподіваються, що 30% жінок у партійному списку перетворяться на 30% у місцевій раді. Утім, представники більшості фракцій парламенту, з якими поспілкувалося Радіо Свобода, схвально оцінюють такі вимоги щодо гендерної рівності. Так, представниця «Самопомочі» Альона Бабак визнає, що в Україні жінкам важче потрапити до влади: і через суспільні стереотипи, і через родинні обов’язки, які залишають менше часу на публічну активність. «Жінкам заважають іти до влади і суспільні стереотипи, і об’єктивна реальність. Жінка має бути і на роботі, і доглядати за дітьми. Вона не може працювати постійно в неробочий час. Бо коли ти в політиці – ти маєш часові обмеження: більше часу віддаєш суспільній діяльності, і менше – родині. Тому це право кожної жінки – обирати: чи їй більше уваги приділяти родині, чи все ж виділити частину часу для громадської або політичної діяльності», – пояснює депутат. No media source currently available На думку Альони Бабак, в політиці має діяти принцип рівних можливостей. І якщо вдасться застосувати квоту в 30% на практиці, то «обличчя української політики стане більш подібним до обличчя виборців». Нині політичні сили активно шукають до своїх лав жінок, щоб відповідати квотному принципу. Тому фактично, якщо до влади будуть залучені жінки, то це будуть нові обличчя, реальні представники суспільства, підсумовує представниця «Самопомочі». Ставку на жінок роблять ті партії, які очолюють жінки Втім, окремі українські політичні сили вже давно робить ставку на жінок, ще до зміни законодавства про місцеві вибори. Так, партійні списки об’єднання «Батьківщина» традиційно очолює жінка: раніше це була лідер партії Юлія Тимошенко, нині – полонена українка Надія Савченко. Партії з власної ініціативи, а не лише під тиском закону, мають залучати жінок до своїх лав, саме такий підхід діє в багатьох країнах ЄС, наголошує Олена Кондратюк, депутат від «Батьківщини». «Наша політсила має достатню кількість жінок: успішних, професійних. Закон про квотування, який ми ухвалили – це європейський підхід. Утім, в ЄС часто квотування є «тихим»: партії з власної ініціативи беруть жінок до своїх лав. Якщо інші політичні сили дотримуватимуться квотного принципу – українська політична карта докорінно зміниться», – очікує Олена Кондратюк. Більше половини жінок у владі є ознакою соціально орієнтованої держави – Ірина Луценко Велика кількість жінок у парламенті та в місцевій владі є невід’ємною ознакою розвинутих держав з високим рівнем добробуту, такі приклади наводить Радіо Свобода депутат від «Блоку Петра Порошенка» Ірина Луценко. «Згадаймо Норвегію, Швецію, Фінляндію, Данію – найбільш соціально розвинені країни. Вони теж починали з квотування. А нині жінок у органах влади – близько 60%. Як результат, там найвищі європейські стандарти. Там, вийшовши на пенсію, людина живе ще багато років, подорожуючи світом та турбуючись про своє здоров’я. А в нас? Будьмо відверті: жінці, яка не має серйозної фінансової підтримки, зайти до парламенту неможливо. Тому ми намагаємося виправити цю ситуацію «м’яким тиском»: через квотування у партійних списках 30% – не жінок як таких, а осіб певної статі», – пояснює Ірина Луценко. Ширше представництво жінок у владі підтримують і за межами парламентської коаліції. Часто жінка є кращим керівником, з нею легше співпрацюють інші посадовці, її не бояться підлеглі, визнає депутат від Радикальної партії Оксана Корчинська. Втім, на її думку, статеві квоти не є необхідністю. «Я не вважаю, що жінці набагато важче потрапити в політику, ніж чоловікові. Якщо вона дійсно цього хоче. Я особисто не зазнавала жодних перешкод чи дискримінації», – зізнається депутат. Переважна більшість політиків та експертів, опитаних Радіо Свобода, називають прогресивною норму закону про квоту в 30% представників кожної статі у партійних списках на місцевих виборах. Однак є й ті, хто вважають, що законодавство не повинно регламентувати кількість жінок у владі. Це має бути рішення політичних сил і самих виборців, а не законодавчі вимоги чи квоти, заявив Радіо Свобода голова фракції «Народного фронту» Максим Бурбак. «Я взагалі до будь-яких квотувань дуже негативно ставлюся, але гендерна рівність має бути присутньою, в тому числі в органах влади». Раніше «Народний фронт» заявляв, що цього разу не бере участі у місцевих виборах. Натомість більшість політичних сил, які мають намір потрапити до місцевих рад цього року, збільшують частку представниць прекрасної статі у партійних списках, такі дані наводить мережа «Опора» й інші організації, що спостерігають за виборами. Для порівняння, на всіх минулих місцевих виборах частка жінок була не більшою за чверть від усіх кандидатів, повідомляють в Комітеті виборців України та в «Опорі». Так, аналітик мережі «Опора» Олександр Неберикут заявив Радіо Свобода, що квота в 30% однієї статі дотримується на рівні сільрад і рад маленьких міст. Індикатором виконання гендерних норм закону про місцеві вибори стане кінцевий склад обласних рад та міськрад у обласних центрах, де традиційно частка жінок є найменшою. До того ж, вказує аналітик, більшість партій не ставлять жінок першими номерами своїх списків, і найчастіше кількість жінок на початку списку є меншою, ніж 30%. Чи виконає Україна «ціль тисячоліття» щодо рівноправ’я жінок? Раніше представники ООН і посольства США та інших держав висловлювали здивування щодо того, що в українських виборних органах частка жінок є у рази меншою, аніж їхній відсоток від загального населення держави. Втім, Україна долучилася до підписання Декларації тисячоліття ООН, в якій сформовані так звані «Цілі розвитку тисячоліття». Третя за важливістю з восьми цілей – це рівноправ’я статей, зокрема рівні права жінок щодо освіти та політичного життя. Країни-члени ООН мали досягти цієї цілі до 2015 року. Саме цим можна пояснити поспіх, з яким запроваджували цього року гендерні квоти в Україні, припускають аналітики. Так, введення квоти для жінок – одна з небагатьох прогресивних норм у законі про місцеві вибори. Але навіть її виписали неякісно, поспіхом, визнає політолог Олеся Яхно. «Норма щодо гендерної квоти не має однозначного трактування: вона є обов’язковою чи декларативною? Навіть ЦВК не дає на це однозначної відповіді. Вимоги до політичної еліти не до кінця сформовані самими громадянами, – пояснює політолог. – Тому нині багато популізму: партії «полюють» на жінок, які ведуть активну громадську діяльність. З одного боку, це викликає довіру до партії, адже жінка на білборді чи на екрані виглядає більш привабливо. Бо, зрештою, діяльність партій в Україні орієнтована на короткострокові цілі, тому партія швидко «обнуляє» свій рейтинг. Тому партії зараз використовують жінок як «останню надію виборців», – роз’яснює політолог. Частка жінок у політиці, зокрема у парламенті, постійно зростатиме, і разом з цим діяльність політика набуде більш зрозумілих рис, очікує Олеся Яхно. Вона констатує: наразі люди йдуть у політику заради бізнесу. Коли вимоги до професіоналізму політиків ростимуть, до влади підуть фахівці, серед яких буде багато жінок. І навпаки: відсутність «чистих політиків» та довгострокових цілей у партій приваблює в політику олігархів, підсумовує аналітик. За відсутність гендерної квоти треба знімати партію з реєстрації – Голобуцький Квотування кількості чоловіків та жінок у партійних списках – це добре побажання, а результат буде лише тоді, коли порушники квотного принципу відповідатимуть за законом, впевнений політтехнолог Олексій Голобуцький. «Принцип має бути дієвішим, аж до зняття партії з реєстрації за його порушення. Бо зараз це виглядає як формальність: не факт, що вся квота жінок потрапить у місцеві ради. Наше суспільство не до кінця готове до цього, треба «підтягувати» його, – визнає Голобуцький. – Партія, яка візьме гендерний принцип за основу, навряд чи додасть собі багато відсотків. Але жінки в політиці – це не так питання гендерної рівності, як питання якості політики. З жінками політика стане більш орієнтованою на потреби громадян, ми позбудемося звичної патріархальності українського політикуму», – прогнозує політтехнолог. Якщо у владі буде більше жінок – у місцевих радах та в парламенті депутати більше домовлятимуться між собою і менше битимуться. Такий найочевидніший результат гендерних квот очікують побачити не лише політичні аналітики, а й соціальні психологи. Один з них, Вадим Колесников, високий рівень агресії у парламенті пов’язує саме з тим, що переважна більшість депутатів – чоловіки. На його думку, сильна стать у владі від початку орієнтується на конфлікт і жорстку конкуренцію, тоді як жінки надають перевагу миролюбній поведінці. На Радіо Свобода працюю журналістом з 2008 року. Народився 1979 року в місті Мелітополь Запорізької області. Закінчив факультет журналістики Запорізького Національного університету. Як журналіст найбільше цікавлюся економічною, екологічною та соціальною тематикою. На дозвіллі захоплююся садівництвом та альпінізмом."
"2015-09-28","https://www.radiosvoboda.org/a/27275008.html","Як прийняти сина-гея чи доньку-лесбійку?","Ірина Виртосу, Центр інформації про права людини Як прийняти той факт, що твоя дитина «інакша»? В Україні досі в тіні суспільства лишаються родичі ЛГБТ (лесбійки, геї, бісексуали, трансгендери). Про це кажуть вони самі. Почути голоси і життєві історії звичайних батьків про звичайних дітей можна відвідавши виставку «Наші рідні» в «Американському домі» (America House Kyiv). Відкритися своїм близьким, що ти гей чи лесбійка, і бути прийнятим таким, яким є – для українських родин часто буває надзвичайно складно. Стереотипність і політичні маніпуляції навколо сексуальної орієнтації та гендерної ідентичності є тим бар'єром, який нерідко з'являється між матір'ю та сином, донькою та батьком, між двома братами тощо. Між людиною і суспільством в цілому. Виставка «Наші рідні» – це більше, ніж фото. У ній представлені зворушливі історії батьків чи рідних, які пройшли великий шлях: від шоку – до прийняття свого сина чи доньки… без таврування. Авторка текстів Анастасія Живкова розповідає, що цю ідею виношувала приблизно 15 років. Зрештою, це стало можливим. «Я виросла в світі, де люди сприймали особливості, де не було засудження ЛГБТ-людей. Я сприймаю українську культуру як продовження давньогрецької та античної культур. І тільки в 10 років несподівано дізналася, що частина людей різко іншої думки», – пояснює співавторка виставки. Дівчина була глибоко вражена «відкриттям» і тривалий час думала, що її участь «ніяка» у зміні ставлення до ЛГБТ. «Але я розмірковувала, що було б добре, якби батьки розповіли про дітей, які вони справжні, які вони звичайні, а не «геї в пір'ї» чи «брудні лесбійки», – коментує Анастасія. Спочатку було важко переконати героїв говорити про сприйняття своїх дітей. В Україні ЛГБТ або засуджують, або сприймають так, наче їх не існує. «Та матері, брати, інші близькі знайшли в собі силу говорити. І моєї сміливості в тім не було. Моя роль – лиш як правдиво передати емоції...», – каже Анастасія. «Ми працювали в парі, – доповнює свою колегу фотограф Олексій Салманов. – Насті вдавалося достукатися до героїв нашої виставки. І коли під час спілкування людина розкривалася, я намагався вловити цей момент. Я фотографував. Зрештою, мова про звичайне – про спілкування між людьми. Це або любов, або ненависть, якщо все представляти в чорно-білому просторі. Я обираю любов. На жаль, в Україні становище ЛГБТ-спільноти не найпростіше...» Вийти з тіні За кожною історією – найчастіше біль. За кожною історією – надія. Надія, що голос близьких ЛГБТ буде почутий і вони зможуть без страху вийти з тіні суспільства. Історія матері Надії саме про це: «Мого сина вже немає серед живих… Звістка про його ВІЛ-позитивний статус стала справжнім випробуванням… Стала збирати інформацію скрізь, де могла – телебачення, радіо, газети. І зрозуміла, що не такий страшний чорт, як його малюють. Коли син спробував виділити собі окремий комплект посуду, я тиждень його за ним мила та ставила окремо. Тоді перемішала весь посуд і сказала: «Заспокойся. Ми разом їмо, я тебе цілую, тримаю за руку. Приймаю, яким ти є. Щодо мене – тобі немає чого боятися». Пізніше він почав жити з другом. Тут розхвилювалася я – вже за друга. Та син сказав, що друг знає про його діагноз і вони убезпечуються… Якось вони відпочивали у парку – і тут раптом у їхній бік посипалися типові образи. Їх побили, причому дуже сильно. Медичну допомогу сину відмовилися надавати. Саме тому, що він був ВІЛ-інфікованим. Його діагноз ніколи не був справою лише його та терапевта. З перших днів великими червоними літерами на всю медичну картку було написано: «ВІЛ»… Були й інші люди, які ставилися до нього без упереджень. Весь час його дуже підтримувала психолог. Вона привела його в мережу людей, які опинилися в подібній ситуації. Залучила до роботи. Він захопився ідеєю про те, що допомогти підтримкою та інформацією можна багатьом. Син почав розвиватися, став регіональним координатором… Люди і зараз часто дякують мені за його роботу. Кажуть, що досі живі лише завдяки йому…» Активістка громадської організації «Батьківська ініціатива «Tерго» Анна Медко розповідає про свого названого сина Мітю. В Анни із ним довірливі взаємини, і їй болить, що справжні батьки не хочуть мати з ним нічого спільного. «У мене загинула перша дитина. І лікарі ставили діагноз безпліддя. Я попри всі застереження хотіла народити дитину. І мені було байдуже, якою і ким вона буде… Я жила для донечки Насті. Згодом, коли вона вчилася на психолога і працювала, дочка запросила мене на одну зустріч. Там я почула історію дівчини, яка порізала собі вени через те, що її батьки не прийняли той факт, що вона лесбійка. Відтоді зародилася думка, як зробити так, щоб батьки ЛГБТ-дітей та їхні діти могли порозумітися», – розповідає Анна. Якось дочка поїхала у відрядження, а Мітя пішов гуляти. Жінка його довго чекала, хвилювалася, а потім вирішила йому зателефонувати. «Я не думала його контролювати, просто попросила Мітю попереджати, де він і коли буде, щоб я була за нього спокійна. Мітя приїхав через 15 хвилин, увесь схвильований і в сльозах і тоді попросив називати мене мамою», – ділиться жінка. Хлопця в родині Анни прийняли, «навіть два брати-військових», наголошує жінка. Разом вони вже сім років. «Для мене не стоїть питання, яка дитина. Лиш єдиний раз мене запитали: чи мені не соромно, що мій син – гей. Я тоді відповіла: а чи вам не соромно, що ви – гетеросексуал? Я запропонувала почитати деяку літературу, і... ця людина таки зайшла за брошурами. На цьогорічному Марші рівності я була одним із координаторів, але Мітя попросив мене залишитися дома, казав, що там небезпечно…» – завершила Анна. Хоч наша держава має курс на євроінтеграцію і декларує права людини для всіх, експерти відзначають, що Україна все також лишається гомофобною, і відкрито заявляти про свою сексуальну орієнтацію часто буває небезпечно. У звіті про становище ЛГБТ в Україні в 2014 році зафіксовано 54 випадки порушення прав на підставі сексуальної орієнтації та гендерної ідентичності жертви, а також скоєно 11 нападів на гей-клуби в Києві, Донецьку, Одесі. Гучною стала справа підпалу кінотеатр «Жовтень» через показ фільмів про ЛГБТ. У минулому році організатори Маршу рівності відмовилися від його проведення через загрозу життю й здоров’ю. Цьогорічний Марш рівності не пройшов без провокації з боку радикально-налаштованих молодиків, поранень правоохоронців та побиття учасників маршу. Голова «Терго» Олена Глоба, розповідаючи про мету виставки, зауважила: «Ми прагнемо, щоб наші співгромадяни зрозуміли, що наші ЛГБТ-діти виросли в гарних сім'ях. І вони не повинні зазнавати дискримінації, що є приниженням людської гідності. Вони мають такі ж права, як і гетеросексуальна більшість». «Моїх рідних тут немає…» На відкритті виставки «Наші рідні» був також присутній Зорян Кісь, координатор програм Freedom House в Україні. Зорян розповів, що йому приємно, що серед присутніх більше тих, хто не з ЛГБТ-спільноти, зокрема, чимало молоді. На його думку, це значить, що ЛГБТ стають частиною суспільства. «Але мене засмучує той факт, що моїх рідних тут немає. Батьки досі не прийняли мене. Батько ставиться більш філософськи, а мама... мама складно це переживає», – стиха каже Зорян. «Навіть той факт, що ти – освічений, незалежний, успішний у громадській діяльності, досить публічна особа?», - уточнюю я, шокована зізнанням Зоряна. «Усе це перекреслює той факт, що я – гей. Ми спілкуємося. Але я докладаю надзвичайно багато зусиль, щоб оминати цю тему. Для моєї мами важко зробити власний «камінг-аут». Дві сестри якраз мене розуміють, і я дуже вірю, що і мої батьки прийдуть до цього», – пояснює мій співрозмовник. Знаючи Зоряна кілька років, сьогодні ніби побачила його вперше. Зворушливий, відкритий, із сумними очима. «Я про це не говорив нікому. Ніколи. Я дуже соромився цього, але це неправильно», – наостанок додає Зорян. Він вірить – крига скресне. Виставка «Наші рідні» відкрита до 9 жовтня в «Американському Домі» (America House Kyiv) за адресою: Київ, вул. Пимоненка, 6. Кожен охочий може її відвідати щодня, крім неділі та понеділка. Обов’язково слід взяти із собою будь-яке посвідчення особи. Виставка організована громадськими організаціями «Tерго», «Точка опори», а також Open Foundation та GIZ Ukraine за підтримки «Американського дому». Ірина Виртосу, Центр інформації про права людини"
"2015-09-25","https://www.radiosvoboda.org/a/news/27269820.html","Гройсман: 6-9 жовтня Рада розгляне законопроекти щодо лібералізації візового режиму","Верховна Рада наступного пленарного тижня має намір розглянути кроки на шляху законодавчого забезпечення виконання плану дій з лібералізації Європейським Союзом візового режиму з Україною, повідомив голова Верховної Ради Володимир Гройсман. «Переконаний, що на наступному пленарному тижні ми розглянемо ці питання», – сказав він на зустрічі з комісаром ЄС з питань правосуддя, прав споживачів та гендерної рівності Верою Юровою в Києві, повідомляє прес-служба параламенту. Наступний пленарний тиждень Верховної Ради запланований на 6-9 жовтня. У серпні президент України Петро Порошенко ввів у дію рішення РНБО про додаткові заходи щодо запровадження безвізового режиму між Україною та Євросоюзом. Серед іншого, Верховна Рада має розглянути законопроект про утворення державного органу з повернення активів. У вересні в Україні побувала оцінювальна місія Європейського союзу. Її експерти до середини грудня мають підготувати фінальний звіт, на основі якого ЄС ухвалюватиме рішення щодо можливого скасування віз для українців уже з наступного року. 21 і 22 травня у Ризі відбувся саміт учасників програми Євросоюзу «Східне партнерство», на якому Україна сподівалася спочатку отримати безвізовий режим із ЄС, а потім хоча б визначену дату, коли він міг би бути запроваджений. У спільній заяві за підсумками саміту ЄС заявив про готовність надати безвізовий режим Україні та Грузії у разі, якщо про це буде позитивний звіт Єврокомісії наприкінці цього року."
"2015-07-20","https://www.radiosvoboda.org/a/27137749.html","Сексизм проникає в соціальні мережі – правозахисники","Галина Дашкевич В Україні гостро відчутна проблема сексизму, тобто дискримінації за статтю. Особливо помітними є утиски жінок, а майданчиком для зображення жінки лише як об’єкта бажань чоловіка стають соціальні мережі. Про це на прес-конференції в Києві заявила президент Міжнародного жіночого правозахисного центру «Ла Страда – Україна» Катерина Левченко. No media source currently available Попри те, що дискримінація прав людини в Україні заборонена, все частішими стають утиски людей за різними ознаками, зокрема за ознакою статі. Таку тенденцію пов'язують із відсутністю покарання за сексизм у законодавстві. Експерти кажуть: проблема утисків жінок є і в інших країнах, але реакція населення відрізняється. «Навіть прогресивні країни, такі як скандинавські, які вважаються прикладом для всього світу в досягненні гендерної рівності, також іноді демонструють приклади сексизму. Нещодавно таке трапилося з одним із фінських політиків, коли він виявив сексуальне домагання до жінки-політика. Це викликало суттєве обурення в самому суспільстві. У нас це б не викликало обурення», – каже президент Міжнародного жіночого правозахисного центру «Ла Страда – Україна» Катерина Левченко. Сексизм принижує людину Правозахисниця також наголошує: не кожне зображення оголеного жіночого тіла є виявом дискримінації. Питання не в тому, що зображено, а яким чином це трактують. Сексисти жінку розглядають як сексуальний об’єкт, яким можна користуватися. «Це оречевлення жінки, зведення її до сексуального об’єкту, з яким можна робити все що завгодно, бо нормальні стосунки між партнерами – взаємні стосунки, – говорить вона. – Це все є дискримінаційні речі і речі, які ми відносимо до сексизму і з якими потрібно боротися, бо вони принижують людину». Працівник київської поліції Людмила Мілевич, чиї фото в купальнику на сторінці у Facebook привернули увагу десятків користувачів соціальної мережі, також вважає таку пильну увагу образливою і стверджує: це втручання у приватне життя. «Усі ходять на пляж і фотографуються. Але якщо це людина, яка працює в поліції, то це є приводом, щоб це обговорити? Вони лізуть у моє життя, незрозуміло для чого, щоб просто поговорити», – стверджує Мілевич. За словами жінки, вона змушена була видалити фото зі сторінки, щоб більше не давати приводу для обговорення. Серйозні проблеми на периферії На підтримку поліціянтки виступили деякі інші користувачки Facebook. Жінки публікували свої відверті фото на знак протесту проти образливих коментарів на адресу Мілевич. Участь у флешмобі взяла і громадський діяч Анжеліка Рудницька. Вона вважає: особисті фото людини не можуть перекреслити її вчинків, але, на жаль, відверті світлини привертають увагу більше, ніж серйозні проблеми в суспільстві. «Одночасно із моїм фото у напівпрозорій сукні я поставила пост про те, що родині потрібна допомога, бо їй немає за що лікувати дитину. Якщо пост сукні до ранку набрав тисячі лайків, то пост про допомогу зібрав 13 лайків разом із моїм», – сказала Рудницька. Сексизм в Україні – данина європейській моді Проте занепокоєння проблемою сексизму в Україні розділяють не всі. Так письменник Дмитро Капранов стверджує: ніякого сексизму ні стосовно чоловіків, ні стосовно жінок в Україні немає, не було і не буде: «Сексизм в Україні – це данина європейській моді. Якщо там є проблема сексизму, то і в нас вона має бути. Що вони там роблять? Боряться із сексизмом, давайте і в нас боротися із сексизмом. Дарма, що його в Україні немає. Це провінціальний комплекс, на який страждають українці», – сказав письменник. Письменник переконаний: українські жінки настільки сильні, що навряд чи можна говорити про їхні утиски, а от сексизм щодо чоловіків – та проблема, про яку слід говорити. «На тему дискримінації чоловіків в українському суспільстві цікавіше – жінок відправляють на пенсію раніше, але це не є дискримінація чоловіків. Чому? Не зрозуміло. Чоловіків забирають в армію, але це не дискримінація чоловіків»."
"2015-07-16","https://www.radiosvoboda.org/a/27132841.html","Гендерні квоти: у політичній силі має бути не менше ніж 30% жінок","Парламент заохочує жінок активніше брати участь у політичному житті України. Ухваливши закон про місцеві вибори, Верховна Рада також схвалила поправку про гендерні квоти – тепер жінок у виборчому списку має бути щонайменше третина. Експерти з гендерних питань схвалюють таку ініціативу і зазначають: квота – тимчасовий захід, аби привчити українське суспільство до того, що є нормою для європейської практики. No media source currently available Україна посідає 56-е місце у світі за індексом гендерної рівності, свідчать результати дослідження, проведеного «Економічним форумом». Аби виправити це, парламент вніс до ухваленого закону про місцеві вибори європейську норму щодо обов’язкового представництва у списку кандидатів не менше ніж 30% представників однієї статі. Найактивніше підтримували гендерне квотування представниці міжфракційного депутатського об’єднання «Рівні можливості». Депутати Олена Кондратюк, Ірина Геращенко, Марія Іонова, Лілія Гриневич, Альона Бабак, Ірина Луценко, які до нього входять, тривалий час консультувались із міжнародними експертами, українськими громадськими організаціями та профільними комітетами парламенту. Зокрема, активно допомагала українським депутатам-жінкам спеціальний представник головування ОБСЄ Мелані Вервір, яка 15 липня прилетіла до України, аби краще зрозуміти гендерну ситуацію в ній. Також їй цікаво було, чи дотримуються прав жінок в умовах конфлікту на сході України. ​ Ірина Геращенко вважає гендерне квотування місцевих виборів по-справжньому «європейською нормою» у тому вигляді, як її ухвалив парламент: «Не менше, а може бути більше 30% представників однієї статі. Якщо в наступній Раді чи на місцевих виборах буде 30% чоловіків – це теж нормально», – сказала Геращенко. Голова фракції «Блок Петра Порошенка» Юрій Луценко також підтримав закріплення квот у законі про місцеве самоврядування. За його словами, в парламентській залі є «радість – це жінки-депутати», тож політик вважає за необхідне закріпити 30%-ву частку і для виборів інших рівнів. Квоти необхідні, щоб привчити українське суспільство: політика – це таке ж природне і закономірне місце роботи для жінки, як і для чоловіка. Таку думку висловила голова Волинського гендерного центру Оксана Ярош. Найбільше в Україні дотримуються гендерної рівності на представництві у сільських та селищних радах – там є майже паритет, розповідає експерт. На рівні міських рад кількість жінок зменшується до 20% і нижче. В обласних радах, наводить статистику Ярош, близько 10% жінок. Потрібно залучати обидві статі до ухвалення рішень, продовжує експерт, адже таким чином можна поєднати різні досвіди. «Жінки більш скрупульозні, можливо більш детальні. Сподіваюсь на те, що жінки можуть привнести мирний розгляд питань. Менш такий «із списами», як люблять чоловіки», – говорить експерт. Найбільше побоювань зараз полягає у тому, продовжує Оксана Ярош, чи не призведе гендерне квотування до того, що партії набиратимуть до своїх лав недостатньо кваліфікованих людей, аби лише дотриматись 30-відсоткового бар’єра. Натомість, експерт радить зважати політичним силам на те, що партія – це зріз суспільства, тож зовсім не складно знайти освічених і розумних людей обох статей. Врешті, резюмує Ярош, це питання рейтингу та авторитету тієї чи іншої партії – які політики виступатимуть на її боці."
"2015-06-11","https://www.radiosvoboda.org/a/news/27066301.html","Нобелівський лауреат залишив посаду в університеті через свої слова про жінок","Нобелівський лауреат Тім Гант відмовився від посади почесного професора британського університету після коментарів про жінок у науці, за які його розкритикували. Про це повідомив Університетський коледж Лондона 10 червня. «Університетський коледж Лондона був першим в Англії університетом, який приймав жінок у студенти нарівні з чоловіками, і такий результат є сумісним із нашим дотриманням політики гендерної рівності», – мовиться в заяві університету. За повідомленнями, Гант на конференції в Південній Кореї 9 червня заявив: «Дозвольте поділитися з вами моїми проблемами з дівчатами. Коли вони в лабораторії, відбуваються три речі: ти в них закохуєшся, вони в тебе закохуються, а коли ти критикуєш їх, вони плачуть». Згодом в інтерв’ю «Бі-Бі-Сі» він вибачився за свої слова, але додав, що не відмовляється від них. Гант у 2001 році отримав Нобелівську премію з медицини за дослідження поділу клітин."
"2015-06-10","https://www.radiosvoboda.org/a/27062902.html","«ЛГБТ на окупованій території пішли у підпілля» – правозахисник","Про переслідування інакомислячих в Донецьку та Луганську, яке розгорнули проросійські збройні формування, ми неодноразово говорили у програмі «Донбас.Реалії». Нині торкнемося ще однієї сторони цієї великої теми – становища представників ЛГБТ-спільноти в окупації і поза зоною окупації. Гість програми – колишній луганчанин Андрій Кравчук, правозахисник, експерт центру «Наш світ». – Яка нині ситуація з ЛГБТ-спільнотою на окупованій території України? – Обстановка там така сама, як і для інших жителів Донбасу. Сепаратисти, які захопили владу у цих регіонах за допомогою Росії, почали будувати певний гібрид Радянського Союзу та Російської імперії, як вони собі це уявляють. Це приблизно така ж держава, якою могла б стати Україна за десять років правління Януковича, в якій не існує взагалі жодних прав людини, незалежно від сексуальної орієнтації, гендерної рівності та інших ознак. Там відсутнє громадське життя загалом, тим паче, ЛГБТ-громади. Ті, хто жив більш-менш відкрито, пішли у підпілля, вони бояться давати про себе знати, зустрічатися. Повернулися найгірші часи СРСР. Нещодавно вбили гея у Луганську, і та бандитська міліція почала використовувати ті самі методи розслідування, з якими ми десятки років боролися в українській міліції. Утім, в українській ми це викорінили, але щойно повернувся Радянський Союз, усе повернулося назад. – Які методи Ви маєте на увазі? – У людини забирають мобільний телефон, переписують усі телефони, дзвонять за ними. Якщо з'ясовують, що знайомий цієї людини – гей, у нього випитують всі інші телефони геїв. Вони збирають інформацію, яку потім можуть використовувати для шантажу, схиляють до співпраці, тощо. – Яким чином Ви цьому протистояли у мирний час? – Ми спілкувалися з міліцією, безпосередньо з начальниками райвідділів Луганська. Ми їм пояснювали, що вони вчиняють протиправні дії. Ми їм пропонували свою допомогу. І за десять років ми досягли результатів, і міліція почала краще ставитися до людей у подібних ситуаціях. Утім, зараз повернулося усе назад. Такі методи не сприяють розкриттю злочинів. Наскільки мені відомо, справа цього гея так і не була розкрита. Утім, це сприяє зловживанням у міліції, особливо, зараз, коли там немає влади, вони роблять що завгодно. – Чи існують програми допомоги для людей, які опинилися у подібній ситуації? – Такі програми є. Ми допомагаємо людям, але на вільній території, яка під контролем української влади. На території, окупованій російськими та проросійськими прихильниками, – там немає влади, немає закону. Там ми абсолютно безсилі. Моя організація займається першочергово юридичною допомогою. Тобто, якщо людина потрапила у подібну ситуацію, вона може звернутися до нас, і ми розкажемо, що потрібно робити, допоможемо оформити необхідні документи, за необхідності – знайдемо адвоката. – Вихідними відбулася хода на підтримку ЛГБТ-громади. Як Ви б охарактеризували ставлення до членів цієї спільноти на неокупованій Україні? – Ставлення до них дуже змінилося за останній рік. Ми бачимо це навіть у дискусіях в інтернеті. Уперше цьогоріч до маршу приєдналося навіть кілька депутатів Верховної ради. Дуже багато людей, які не відносяться до ЛГБТ, висловлювали бажання приєднатися, тому що вони серйозно сприймають гасло «за нашу і вашу свободу». Вони розуміють, що права людини – це права будь-якої людини. Ми не захищаємо геїв та лесбіянок, ми виступаємо проти дискримінації за сексуальною орієнтацією. Тобто, неважливо, яка у Вас сексуальна орієтація, головне – як до вас ставляться люди. Ми бачимо, що ситуація змінюється. Якби не закритість цієї ходи, то вона могла б бути чисельнішою. Утім, організатори мусили максимально засекретити інформацію щодо заходу. До нього змогли приєднатися не усі бажаючі. – Як Ви думаєте, скільки часу необхідно Україні, щоб ЛГБТ-громади не викликали спротиву з боку радикалів? – Україна не є якимось унікальним суспільством, унікальною державою. Ми зараз проходимо той шлях, який країни західної Європи пройшли років 30-50 тому, країни східної Європи років 10-20 тому. Якщо ми поглянемо на наших сусідів, таких, як Латвія, Сербія, Румунія, Молдова, з відсталим суспільством, які потрапили до Європи і усвідомили, що мають консервативне патріархальне гомофобне суспільство, то стикнулися із тим самим, що і ми зараз. Ситуація змінилася за останні десять-двадцять років. Я думаю, що і для України буде вдосталь десяти років вільного розвитку, щоб подолати традиційну для нашого суспільства гомофобію. No media source currently available – Чи є у політичних партій програми для ЛГБТ-спільноти та для підвищення толерантності до них? – Ми зверталися із подібними проханнями до наших політиків протягом останніх п’ятнадцяти років. Ніколи ми не чули відповіді. Усі наші пропозиції просто ігнорувалися. Минулого року уперше ми почули добрі слова на свою адресу з боку ще кандидата у президенти Петра Порошенка. Amnesty International перед виборами зробила опитування кандидатів, у тому числі, щодо прав людини. Петро Порошенко був єдиним, хто відповів, що збирається забороняти дискримінацію за сексуальною орієнтацією та гендерною ознакою в усіх сферах життя, які регулюються законом. Прес-секретар Порошенка у Верховній Раді заявив, що втілюватимуть свої наміри у життя. Доки вони так і не втілилися у життя, але ми сподіваємося, що нові ліберальні політичні сили стануть нашим союзником у боротьбі за права людини. – Як ви думаєте, чи будуть притягнуті до відповідальності радикально налаштовані активісти з маршу гідності? – Це призведе до того ж, до чого поведінка радикалів від партії «Свобода» свого часу. За них багато проголосували, тому що вважали їх реальною опозицією, силою спроможною протистояти режиму Януковича. У парламенті вони не виправдали надій, у них зовсім відсталий, неліберальний, недемократичний підхід до прав людини. Це відштовхнуло багатьох їхніх потенційних виборців. Те саме, я думаю, буде і з «Правим сектором» та іншими політичними силами, які приєднаються до цієї гомофобної кампанії. – Чи є якийсь зв’язок між православ’ям та формами заборони для ЛГБТ-громад, як на окупованому Донбасі? – Православ’я – досить консервативна релігія. Утім, вона дуже різна у кожній країні. Те, про що ми зараз говоримо – це православ’я російської традиції, або Московських патріархат. Він дуже різниться від інших конфесій. Усі вони консервативні, і жодна не ставиться ліберально до гомосексуальності. Але більшість православних церков за кордоном ставляться до цього більш терпимо. Вони розуміють, що живуть у сучасному світі, що усі люди різні, у них виникають різні проблеми, і це слід враховувати. Ставлення до ЛГБТ-громади стало маркером розділення – приналежності або до сучасного західного світу, або так званого «русского мира». Якщо Ви вважаєте, що ЛГБТ – це люди другого ґатунку, і не мають прав, як інші люди, то підтримуєте «русский мир». Якщо ж Ви вважаєте їх такими самим людьми, як і усі інші, тоді це сучасний захід. Я знаю, що православні церкви США, Фінляндії терпиміше ставляться до ЛГБТ. Вони живуть у сучасному світі. Російська православна церква наполягає на своїх гомофобних традиціях. Українські церкви – намагаються мовчати. Перед проведенням «прайду» до християнських церков звернулися представники Amnesty International та просили висловитися та закликати до миру під час цієї ходи. На жаль, майже жодна церква не відгукнулася. Олексій Мацука – український журналіст. У квітні 2014 року увійшов до списку «100 героїв інформації», вперше опублікованого організацією «Репортери без кордонів». У жовтні 2014 року Олексію Мацуці присуджено міжнародну премію International Press Freedom Award організацією «Канадські журналісти за свободу висловлювань» (англійською: Canadian Journalists for Free Expression)."
"2015-06-03","https://www.radiosvoboda.org/a/27050834.html","Гармонія подружнього життя: «Щастя в 4 руки»","Київ – В Україні стартувала інформаційна кампанія під назвою «Щастя у 4 руки». Вона покликана показати українцям: вирішувати всі сімейні труднощі разом і розподіляти домашні справи між чоловіком і дружиною порівну – корисно і приємно. Адже зараз 61% шлюбів в Україні закінчуються розлученням, і багато з них викликані нерівномірним поділом обов’язків у сім’ї, кажуть соціологи. No media source currently available Ролики соціальної реклами «Щастя в 4 руки» будуть показувати на Першому суспільному та обласних телекомпаніях. А білборди та сітілайти побачать мешканці багатьох міст, зокрема і сходу України. Цікаво, що знімалися в них не моделі, а справжні сім’ї. На сайті проекту можна почитати поради для сімейного щастя, пройти тест на гармонійність подружнього життя і навіть зареєструвати «обітницю щасливої пари». Стандартне «церква, кухня, діти» як гендерна роль жінки знижує рівень її професійних здобутків і задоволення від життя. А сім’ї, побудовані за цими стереотипами, мають менше шансів бути успішними, кажуть соціальні психологи. В Україні 43% чоловіків вважають, що жінка має пожертвувати роботою, щоб приділяти більше уваги родині. Так само вважають 38% жінок. «У нашому суспільстві спочатку треба ще самій жінці довести, що вона має боротися за свої права, що існують для цього механізми. Угода про асоціацію з ЄС навіть містить окремий розділ, що стосується недискримінації, забезпечення рівності жінок і чоловіків», – зазначає заступник міністра соціальної політики Сергій Устименко. Розрив в оплаті праці, низька представленість жінок на керівних посадах, нерівномірний розподіл домашніх обов’язків у сім’ї – це проблеми гендерної нерівності. Виражається вона і в тому, як чоловіки і жінки проводять свій час, пояснює експерт з гендерних питань Михайло Корюкалов. «На сон, дозвілля і спілкування – всі витрачають приблизно однаково. А от на домашні обов’язки європейські жінки виділяють практично вдвічі більше годин на день», – каже Корюкалов. Саме через розбіжності у поглядах на сімейні ролі, нерозуміння того, що будь-яке завдання має вирішуватися спільно, виникає більшість сварок, які поступово руйнують шлюб. Насправді ж, ні жінки, ні чоловіки не мають обирати соціальну роль, яку їм нав’язує суспільство, каже представниця Фонду народонаселення ООН в Україні Нузхат Есан. Розподілити обов’язки й відповідальність на двох «У Глобальному індексі гендерної рівності 2014 року Україна – на 56 місці зі 146 країн. Інформаційна кампанія покликана показати, що і легше, і приємніше виконувати домашні обов’язки не в 2, а в 4 руки. Чоловік і жінка розділяють відповідальність за шлюб, роботу і домашні обов’язки. А результатом цієї кампанії стане більша кількість чоловіків, які пишатимуться, що вони доглядають за малюком чи миють посуд. Адже це робить їх сильнішими не лише в очах жінок, але й в очах всього суспільства», – каже Нузхат Есан. Інформаційна кампанія розроблена Фондом народонаселення ООН спільно з Міністерством соціальної політики України. У 2004 році закінчила Український гуманітарний ліцей КНУ імені Тараса Шевченка. У 2010-му отримала диплом магістра журналістики Інституту журналістики КНУ імені Тараса Шевченка. Маю публікації в газеті «Громадський захисник», журналах «Книжник-review», «Київська Русь» та інших виданнях. Працювала в програмі «Підсумки» на телеканалі «Ера». На Радіо Свобода – з 2007 року. Коло професійних зацікавлень: права людини, українська культура, волонтерський рух."
"2015-04-21","https://www.radiosvoboda.org/a/26969083.html","Квоти для жінок у парламенті – рішення гендерних проблем?","Україна посідає 56 місце у світі за індексом гендерної рівності, свідчать результати дослідження, здійсненого «Економічним форумом». Аби виправити це, парламенту пропонують запровадити квоти для жінок. Зокрема, у Верховній Раді жінка – кожний десятий парламентар, а в Європі подекуди – кожен третій. Експерти переконані, квоти – це потрібне і своєчасне рішення. Утім соціальний психолог додає: в українському суспільстві жінки завжди були на рівні з чоловіками. Несправедливість же почалась за Радянського Союзу, коли до опіки родиною додалась офіційна робота. No media source currently available Наразі в українському парламенті 47 жінок, це близько 11% від усіх депутатів. І хоч це рекордний показник для всіх восьми скликань Верховної Ради. Утім ця частка не репрезентативна, адже серед українського населення представниць цієї статі – більше половини. Депутат міжфракційного об’єднання «Рівні можливості» Лілія Гриневич пропонує привчати парламент до гендерної рівності на законодавчому рівні. За її словами, наразі для політичних партій діє принцип «добровільних квот» – кількість однієї статі у списку по багатомандатному округу не повинна перевищувати 70%. Утім переважно жінки опиняються у непрохідній частині списку – таким чином квоту обходять, а покарання за це не передбачено, пояснює Гриневич. Вона з колегами внесла на розгляд Верховної Ради законопроект, що має сприяти залученню жінок до політичної діяльності. В Україні чим вищий рівень управління – тим менше там працює жінок, каже вона. «Ми пропонуємо, щоб у першій п’ятірці було не більше 60% представників однієї статі. А далі в подальшій кожній десятці не більше 70%. Якщо ми це перекладемо на мову життя в Україні, то це виглядає (так – ред.): у першій п’ятірці – три чоловіки і дві жінки, і в кожній десятці – не менше 3 жінок», – пояснює вона. Якщо ж партії не виконуватимуть ці умови, згідно з запропонованим законопроектом, ЦВК має відмовити їм у реєстрації. За словами Гриневич, вона розуміє: для українського парламенту та суспільства загалом фіксовані квоти – достатньо радикальне рішення. Утім додає, що такими рішучими зміни Україна може наздогнати втрачений час, який мала витратити на поступове та покрокове залучення жінок до суспільно-політичного життя держави. Квоти – це тимчасова норма, яка дозволяє жінкам потрапити в парламент – експерт Квоти необхідні, аби привчити українське суспільство, що Верховна Рада – це таке ж природне і закономірне місце роботи для жінки, як і для чоловіка. Таку думку висловила голова Волинського гендерного центру Оксана Ярош та додала: квоти – це тимчасовий засіб. У такий регуляторний спосіб, каже вона, жінки матимуть змогу потрапити до парламенту та проявити себе. «І не підтримую тієї точки зору, що це образливо, принижує гідність жінок, які мають вповні конкурувати із чоловіками, щоб бути обраними. Тобто 30% – це є демократична норма, не менше 30%», – каже вона. За її словами, суть квотування у тому, що «поки жінки в Україні лишаються біднішими економічно, поки вони перевантажені домашніми справами і не зовсім можуть мати час на розбудову кар’єри» – їм потрібно гарантувати місце, як вияв тимчасової підтримки. Оксана Ярош також розповідає – часто люди побоюються, що через квоти на роботу потраплять непрофесіонали. Утім коментує, що слід вимагати призначення компетентної людини не залежно від того, чи це жінка, чи чоловік. «Тобто квотування – це не означає, що ми будем виловлювати людей на вулиці і запихати їх на посади керівні, а ми будемо тільки тоді, коли це професіонали», – каже вона. Також додає, що в Німеччині налагодилиефективний гендерний механізм при прийомі на роботу. Якщо на посаду там претендує і чоловік, і жінка однакового фаху у який заклад із технічного специфікою – перевагу надають жінці, адже чоловіків там і так багато. Але за умови, що вона фахова, додає Ярош. Рівність жінок та чоловіків на ринку праці – це вигідно для ВВП Європи Ні Україна, ні країни Європейського Союзу ще не досягли гендерної рівності, вважає посол Королівства Швеція в Україні Андреас фон Бекерат. Утім, відразу додає: в Швеції зміни запроваджуються все ж швидше та ефективніше – наразі його державу можна назвати чи не найбільш гендерно рівною в Європі. Зокрема, чотири найвищі позиції в уряді Швеції посідають жінки: два міністри та два державні секретарі. Також уже 8 років працює міністерство інтеграції та гендерної рівності. За результатами дослідження Global Gender Gap Report торік Швеція посіла 4 місце серед 124 країн. Це один із найкращих показників, що свідчить про рівні права обох статей на оплату праці, влаштування на роботу, соціальні гарантії від держави та залучення до суспільно-політичного життя. Натомість Україна опинилась на 56 місці, випередивши Польщу та Естонію, утім поступившись Танзанії та Намібії. Андреас фон Бекерат додає: Швеції ще є над чим працювати. Зокрема, каже посол, якщо його дочка та син виростуть, провчаться в одному внз, оберуть однакову професію та працюватимуть на аналогічній посаді – хлопець все ж отримуватиме на 15% вищу зарплатню, ніж дівчина. Утім для інших країн, каже він, розрив у оплаті буде ще більшим. Україні посол радить створювати саме передумови, за яких жінки будуть активніше брати участь у суспільно-політичному житті. «Швеція є країною, із дуже високим залученням жінок на ринку праці. У нас досить розвинена система догляду за дитиною, що дозволяє жінкам поєднувати родинне життя, виховання малят і роботу», – каже він. Якби решта країн Європейського Союзу підняли свій показник гендерної рівності до шведського, резюмує посол, то ВВП Європи збільшився би на чверть. «Домострою» в Україні ніколи не було – соціальний психолог Слід обережно порівнювати гендерні особливості суспільства в Україні та, наприклад, у Західній Європі, вважає соціальний психолог Віктор Пушкар. За його словами, навіть Європа є розрізненою: у Норвегії чи Швеції гендерну рівність забезпечено повністю, а в Італії рівність «у швецькому і норвезькому сенсі» зовсім не забезпечено. Українську ж культуру деформувала «радянщина», вважає Пушкар. На його думку, у традиційній українській культурі, жінка не була якоюсь «слабкою і гнобленою істотою». «Жінка була практично рівна до чоловіка і в домашніх справах жінки мали навіть більше право голосу. Тобто «домострою» в нас ніколи не було, це накинуто нам ззовні. І, власне, «радянщина» – коли жінки почали виконувати з одного боку рівні з чоловіками функції на виробництві, а з іншого – сім’ю і домашнє господарство лишили на них – щодо жінок це було несправедливо», – додає експерт. Експерт також додає, що в Україні жінка мала право голосу щодо того, з ким і як прожити життя. А у господарських питаннях, каже Пушкар, інколи чоловік був головніший, а інколи – жінка. На його думку, це більше залежало індивідуальних рис та того, хто був за характером сильніший, а не від статі. Утім, резюмує соціальний психолог, в Україні дійсно існують невирішені гендерні питання: нерівність оплати праці та менша кількість жінок-керівників. Водночас, каже, є і відсутність чоловіків у сфері шкільного і дошкільного виховання. Переважно, говорить Пушкар, у школі є один чоловік-вчитель, який, як правило, він швидко робить кар’єру і стає директором школи. Таке суто жіноче виховання, на думку соціального психолога, також не сприяє тому, що «з молодих українців і українок виростуть гендерно збалансовані люди»."
"2015-04-20","https://www.radiosvoboda.org/a/news/26967820.html","Жінок необхідно залучати до ухвалення політичних рішень – посол Швеції","Посол Королівства Швеція в Україні Андреас фон Бекерат переконаний, що жінок необхідно залучати до процесу ухвалення політичних рішень. «Я думаю, що парламент у будь-якій країні має представляти все населення. Якщо поставити щось за мету, то ми маємо досягти 50% представлення жінок у парламенті, оскільки вони складають 50% населення. Це не означає, що ми маємо досягти якоїсь цифри. Це означає, що ми маємо досягти ухвалення саме ефективних рішень, які будуть сприятливі для країни в цілому», – сказав Андреас фон Бекерат. За словами посла Королівства Швеція в Україні, якщо в інституції є гендерна рівність, то рішення, які вона ухвалює, є більш зваженими й ефективними. Андреас фон Бекерат наголошує, що його країна є одним із найкращих прикладів гендерної рівності. На сьогодні Верховна Рада України майже на 11% складається з жінок. В уряді Швеції чотири найвищі позиції: два міністри і два державні секретарі – це жінки. Міністерство закордонних справ України має 119 послів, серед них за всю історію незалежності країни було лише дві жінки."
"2015-04-02","https://www.radiosvoboda.org/a/26935389.html","КПУ нарешті відійде у минуле і буде засуджена – Сінченко","Гості «Вашої Свободи»: Дмитро Сінченко, політолог, голова Асоціації політичних наук; Катерина Везєлєва, експерт Інституту демократії та соціального прогресу. Дмитро Шурхало: Приводом для нашої розмови став інформаційний розголос довкола виклику Петра Симоненка до СБУ на допит. Слідчі (пішла така інформація, знову ж таки з посиланням на СБУ) хочуть з’ясувати обставини його візиту на пленум Компартії Російської Федерації, зміст його заяв, які він там зробив, зміст деяких його заяв, які він зробив в Україні. No media source currently available Пропоную послухати, що сказав в інтерв’ю Радіо Свобода сам Петро Симоненко з цього приводу. Це він сказав учора пізно ввечері. Петро Симоненко: У мене немає ніяких, так би мовити, моментів, які свідчили б про те, що я як громадянин України, як лідер Компартії проводжу антидержавну чи якусь антизаконну діяльність. Тому у мене немає підстав не з’явитися. Але ще раз хочу підкреслити, що, на жаль, в Україні сьогодні проти Компартії ведеться жорстка боротьба. І ви знаєте, що це розпочиналося і у Верховній Раді, коли незаконно фракцію розпускали, коли вносили різні законопроекти щодо заборони використання комуністичної ідеології, коли з інтернету понависмикували факти і СБУ та прокуратура представили їх начебто як факти підтвердження нашої незаконної діяльності, а Мін'юст, не перевіряючи нічого, передав у суд позов для заборони Компартії. Я невипадково оприлюднив свій виступ на нашому сайті, щоб усі, хто чують цю брехливу позицію звинувачення на адресу і мене особисто, і Компартії, самі відчули, що відбувається в нас у державі. Коли ми говоримо про суто річницю, яку сьогодні ми обговорювали на пленумі КПРФ, як її зустріти, мається на увазі Велику жовтневу соціалістичну революції, а тут звинувачують в антидержавницькій діяльності. Коли ми підтверджуємо, що Україна була створена тільки завдяки дії Великої жовтневої соціалістичної революції, так це їхня антидержавницька позиція. Так це просто, м’яко кажучи, смішно. – Бачите, смішно Петрові Симоненку, але на допит він готовий прийти. Він це стверджує. Але сьогодні речниця СБУ Олена Гітлянська заявила про те, що Симоненко ухиляється від того, щоб отримати повістку. Отже, зберігається поки що певна невизначеність. Панове, яке враження на вас ця історія справляє? ​Катерина Везєлєва: Ви ж знаєте на сьогоднішній день, що таке КПУ, чи є КПУ партією, яка сповідує ліві ідеї, ліві принципи. Для мене на сьогоднішній день, та і для багатьох моїх колег, КПУ – це частина посібника з історії. Це вже історія. Якась політична сторінка, яку вже пора перегорнути і йти новими шляхами. Якщо рухатися у ліву сторону, то рухатися не з Симоненком і КПУ, а з новими рухами, з новими об’єднаннями, які сповідують саме ці цінності, ліві цінності – Пане Сінченко, які Ваші враження від історії з Петром Симоненком? ​Дмитро Сінченко: Я вражений лише тим, що все це так пізно почалося і чому це не було зроблено ще рік тому. Чому його тоді не викликали, не намагалися арештувати і тому подібне? Але це закономірність. Це рано чи пізно мало статися і не лише з Петром Симоненком, але й з усіма іншими членами цієї партії, які сприяли саме розвитку і сепаратистських рухів, і проросійських настроїв у південних та в східних регіонах України. – А Ви погоджуєтеся з тим, що КПУ – це вже минуле? Чи це все ж таки ще гравець на українській політичній сцені? Дмитро Сінченко: Поки вона не знята з реєстрації, то вона все ще залишається сама собою. Але сподіваюся, що це не надовго. А повертаючись до теми, чи були комуністи лівими, чи були вони українськими, то дійсно… – Ми до цієї теми ще перейдемо. Давайте ми ще історію з КПУ розглянемо. Вас не дивує, що більшість закидів саме на адресу комуністів, а не Партії регіонів, яка була значно активнішою у певний період з приводу того, про що Ви кажете, з розпалювання певних конфліктів? ​Дмитро Сінченко: Партія регіонів насправді поводилася трошки розумніше. Вона не так явно це все робила. У риториці комуністів набагато більше закликів, справжніх закликів до повалення державного ладу. Регіони робили, а комуністи говорили і закликали, я так сказав би. – Цікава характеристика. Пані Вєзєлєва, Ви сказали, що це в минулому. Але наскільки (ми бачили події останнього року) активно в тих подіях можна казати про участь комуністів, про те, що вони там відіграли якусь помітну роль? Катерина Везєлєва: Вони відіграли роль, тому що вони були представлені у парламенті. У них була власна фракція. Вони пропонували і голосували за закони. У них були виборці… – Безперечно. Але я мав на увазі події останнього року. Тобто те, що вони балотувалися і брали участь у політиці, то це цілком легальна діяльність, в якій їм нічого не можна закинути. Кожен має право балотуватися і бути обраним, якщо немає певних обставин. Я беру те, за що їх зокрема Мін'юст намагається, щоб суд розглянув питання про заборону КПУ. Наскільки ці закиди, на Вашу думку, є обґрунтованими, з огляду на події останнього року? Катерина Везєлєва: Я згодна з моїм колегою Дмитром, який сказав, що на сьогоднішній день КПУ існує де-юре, але де-факто, чи є за цієї партією дійсно люди, а не папірці. І неважливо, чи у Мін'юсті, чи ще десь. Я вважаю, що просто КПУ – це минуле. У них є якісь справи, які за ними залишилися. І, можливо, ця влада або будь-яка інша влада буде пред’являти щось або спогади якісь, хто і що робив… – А Вам не здається, що історія у нас дуже вибухонебезпечна, що у нас часто починають з історії, а закінчують хімією, якимись такими вибуховими речовинами? Катерина Везєлєва: Не здається. Якось треба, як я зазначила раніше, перегортати сторінку. Перегорнули ми сторінку рік тому – ми пішли далі вперед до Європи, до європейських цінностей, до європейських сподівань. І рівнятися на минуле, рівнятися на це? Я думаю, що українці зробили свій вибір. І зараз ми його можемо бачити за вікном. – Пане Сінченко, в такому разі наскільки сильно історія впливає на політику? Дмитро Сінченко: Історія завжди сильно впливає на політику. І наші сусіди (Польща, Чехія, Словаччина, інші країни постсоціалістичні) завершили, поставили жирну крапку у своїй пострадянській системі, бо вони засудили тоталітарну систему влади, і вони засудили компартії. Це варто було зробити і нам ще на початку 1990-х. – На початку 1990-х забороняли Компартію. Дмитро Сінченко: Заборонили, але не засудили. І саме тому вона відродилася. – Пані Вєзєлєва, Ви кажете, що перспективи мають бути, але, дивлячись на парламент, у ньому важко помітити ідеологічні партії, партії, які базувалися б на ідеології. З огляду на це, які перспективи у лівих політичних рухів, зокрема комуністичних, в Україні? Катерина Везєлєва: Абсолютно підтверджую Вашу тезу щодо партій, які представлені у парламенті. Важко знайти партію, партію, яка сповідує ідеологію, партію, яка сповідує ліву ідеологію, ще важче знайти. Наш Інститут демократі та соціального прогресу два роки тому заснував новий рух, який називається «Нова соціал-демократична платформа». Це платформа, об’єднання людей, які сповідують ідеї соціал-демократії. Упродовж двох років майже без фінансових коштів, без підтримки, адміністративного ресурсу у нашому пулі понад 700 активістів. – Давайте ми не будемо зараз так рекламувати ваш рух. Катерина Везєлєва: Це не реклама. Це дійсно практика, яка є повсякденна. – Це прекрасно. Я бажаю вам успіху у вашому розвиткові. Але все ж таки які перспективи появи у парламенті нового лівого політичного проекту? Катерина Везєлєва: Поки є людина праці, поки є наймана праця, то ліві сили, профспілки повинні бути представлені у парламенті. – Пане Сінченко, що ж заважає зараз лівим в умовах, коли в Україні є помітним розподіл на якусь частину дуже багатих і на дуже великий загал дуже бідних, є дуже помітне соціальне розшарування? Чому в таких умовах не спрацьовує поділ ідеології і лівої ідеології, яка апелює до соціальної справедливості? ​Дмитро Сінченко: Саме це і є наслідком історії. Тому що історично так склалося, що в незалежній Україні не було своєї лівої політичної сили, української політичної сили. Всі політична партії, які називали себе лівими, а це і комуністи, і соціалісти, і соціал-демократи і об’єднані, і роз’єднані, там було багато різних, і Прогресивна партія Вітренко, то вони всі вважали себе спадкоємцям Компартії СРСР у тій чи в іншій мірі. Вони святкували перше травня. Вони святкували жовтневу революцію, несли квіти вождеві Леніну і тому подібне, вони захищали топоніміку комуністичну і паразитували на ностальгії населення. – Чесно кажучи, не пригадую лідерів СДПУ(о) біля пам’ятників Леніну. Можливо, я щось не пам’ятаю, але не можу згадати. Дмитро Сінченко: Ну, у Кіровограді було. – Були? У вас, здається, ще є пам’ятник Кірову. Дмитро Сінченко: Зняли. Вже нема ні Кірова, ні Леніна. – То ходили до комуністичних вождів лідери всього лівого спектру, так? Дмитро Сінченко: Так. Ходили, не ходили, але захищали. – Пан Сінченко зачепив тему, що українські ліві – не зовсім українські ліві. Я правильно Вас зрозумів, так? Наскільки ця проблема є актуальною? Наскільки вона шкодить чи допомагає, що в українських лівих до певної міри (те, що ми бачимо Симоненка на з’їзді КПРФ) надто тісна співпраця з російськими комуністами. Це їм заважає чи, навпаки, допомагає? Катерина Везєлєва: Треба ж було запитати у Симоненка, чи дійсно це допомагає. – А Ви як експерт як бачите, їм в Україні легше від цього, чи їм в Україні складніше від цього? Катерина Везєлєва: У них був виборець, який голосував за них, який ходив з бюлетенями, викидав їх там. Тому цей виборець, якщо я пам’ятаю цю сторінку історії, нібито був з кримського регіону, в АРК. Ми знаємо, що там російська мова більш популярна. Тому, можливо, зв’язки з Російською Федерацією можуть допомагати КПУ. Але як наразі у них відбувається вся ця співпраця, то важко відповісти. Дійсно, я знаю, що будь-яка партія лівого спрямування, соціал-демократична, Лейбористська партія, якщо вона визнана міжнародним співтовариством, наприклад, це Соціалістичний інтернаціонал, то це, дійсно, ліва партія. КПУ, наскільки я пам’ятаю, не входить до Соціалістичного інтернаціоналу. – Пане Сінченко, на Вашу думку, українські ліві можуть бути неорієнтованими на Москву? Був усім відомий комуніст Хвильовий, який казав «Геть, від Москви!». Це було дуже давно. А знову ж таки можливий теоретично в Україні лівий політичний рух, який не агітує за проросійський вектор, за інтеграцію на пострадянському просторі? Зрештою, ліва ідея не обов’язково на цьому має базуватися. Скажімо, китайські комуністи, там Компартія – провідна сила, не агітує ж за тіснішу інтеграцію з Росією. Дмитро Сінченко: Можна пригадати, з чого починався український лівий рух. Він ще на початку минулого століття був в Україні домінуючим, адже саме лівими були і Михайло Грушевський, і Симон Петлюра, і Володимир Винниченко, більшість Центральної Ради була лівого спрямування і соціалістичних ідей. І лише радянська пропаганда, по суті, їх зробила правими.На всіх них було поставлене клеймо «буржуазних націоналістів» – вони вже нібито є «буржуазія», вони нібито не підтримують трудовий люд. Дійшло до парадоксальної ситуації, що в Україні відроджувати пам’ять лівих політиків довелося правим політикам, націоналістичним, консервативним, ліберальним, але не соціалістам і не соціал-демократам. – Була колись (пригадуєте?) Компартія Західної України у міжвоєнній Польщі. Були ж популярними колись до певної міри, вони мали своїх прихильників… Дмитро Сінченко: Це було переважно з меж СРСР. Вони виникали, вони підтримували. І з них будувалася потім окупаційна адміністрація. – А які перспективи розвитку лівого руху в Україні? Відродження чи переродження Компартії (я маю на увазі у хорошому сенсі, тобто вона перетворюється у щось інше) від чого залежить? ​Катерина Везєлєва: Мабуть, не переродження, не відродження, а створення нових дійсно лівих партій, ті, які дійсно сповідують соціал-демократію. І я вважаю, що це буде і вже у найближчий час. Ми зараз можемо спостерігати, що є попит на соціальний діалог, на соціальне партнерство, є попит на ідеї рівності, на гендерну рівність і справедливість. Людина праці, особливо зараз, не є захищена. Звільняють з роботи, скорочення чи не скорочення – до кого йти, кого просити? – Профспілка, очевидно, має працювати. Катерина Везєлєва: Якщо вона є. Так? Більше того, наскільки я пам’ятаю, мені колеги розповідали, що середній вік профспілкового лідера – це зараз 67 років. Тут ми вже з вами повертаємося до Компартії, що цей лідер профспілки, мабуть, був учасником Компартії. Тут починається заново. Тому я вважаю, що тут є майбутнє. І воно – добре майбутнє. Якщо ми візьмемо приклад Європи, то ми знаємо, що соціал-демократи утвердилися в парламенті. – Пане Сінченко, перспективи лівого руху, Компартії цієї чи, можливо, якоїсь іншої, від чого залежать, на Вашу думку? ​Дмитро Сінченко: Я думаю, що ця (КПУ – ред.) успішно нарешті відійде у минуле і буде засуджена. А нова має дійсно з’явитися з профспілок, з низин суспільства. Вона має вирости з незалежних профспілок, які з’являються не на основі ностальгії за СРСР, а на основі справжнього низового руху. І таким чином поступово з’являться і ліві політичні сили. І вони, можливо, згадають, що є такий Винниченко, є такий Симон Петлюра і всі інші класики української лівої ідеї. Мені, до речі, відомі подібні рухи. Наприклад, є така «Трудова солідарність», профспілка, яка хоче стати політичною силою і має такі амбіції. Є ряд інших, можливо, менших трохи політичних сил чи політичних рухів. – У них є перспективи, на Вашу думку? Так? Дмитро Сінченко: У них є перспективи, тому що завжди є кого захищати. Співпрацюю з Радіо Свобода, був кореcпондентом і редактором (2008–2017), зараз веду програму «Історична Свобода». Спеціалізуюсь на політиці та історії. Народився в 1976 році у Сумах. Закінчив факультет журналістики Львівського університету імені Івана Франка. Працював у газетах «Пост-Поступ», «Київські відомості», «Вечірні вісті», журналі «Власть дєнєг». Автор книжок «Українська якбитологія», «Міфи Другої світової війни» та «Скоропадський, Маннергейм, Врангель: кавалеристи-державники»."
"2015-03-09","https://www.radiosvoboda.org/a/26888613.html","У Дніпропетровську жінки провели акцію «проти свята тюльпанів та шоколаду»","У неділю ввечері у центрі Дніпропетровська жінки провели акцію протесту «проти 8 березня як свята тюльпанів та шоколаду». Жінки та дівчата, активістки громадського об’єднання «Сестринська сотня», роздавали перехожим листівки з інформацією про «первісну сутність свята», ситуацію з недотриманням прав жінок в Україні, суспільні стереотипи в ставленні до жінок тощо. «Історичні витоки 8 березня заставили квітами та шоколадом. Ми хочемо нагадати, що означає цей день для нас. У 1857 році жінки вперше вишли на масову демонстрацію за свої права. Лише через 50 років подія повторилася і набула поширення, започаткувавши рух, що дозволив жінкам вільно рухатись світом і не належати чоловікові та родині», – заявили учасниці. Акція відбувалась під гаслами «Мій день – кожен!», «Зберігайте спокій та гендерну рівність!», «Кохай, народжуй, але права не віддавай!». За словами однієї з організаторок акції Алли Рибіцької, це перша така акція у Дніпропетровську: жінки організувались спонтанно, аби підтримати схожі акції у Києві та Львові. «Ми не проти 8 березня. Але хочемо, щоб цей день був не просто «святом краси і жіноцтва», а він був передусім днем, коли піднімаються важливі суспільні питання – питання гендерної рівності. Найбільше турбує нас те, що традиційне суспільство нав’язує нам свої правила гри. Наприклад, стереотип «ти ж жінка, ти маєш народжувати». Я – передусім особистість і я сама маю вирішувати, що мені робити в своєму житті», – зазначила Алла Рибіцька. За словами учасниць акції, зокрема, вони стурбовані порівняно невеликою присутністю жінок у вищих органах влади держави. За даними активісток, наразі у Верховній Раді України жінки складають близько 10% депутатів. Між тим чим нижчий рівень влади, тим жінок більше – приміром, у сільських радах їх навіть більше, ніж чоловіків, – 51%. Водночас, як зазначали учасниці заходу, у парламентах та урядах розвинених країн відсоток жінок набагато вищий, ніж в Україні: у Фінляндії їх понад 42%, Німеччині – 32%, США – 18%."
"2015-03-08","https://www.radiosvoboda.org/a/26888246.html","ОБСЄ: роль жінки у запобіганні та врегулюванні конфліктів – неоціненна","Жінки, які складають половину населення, повинні бути активно залучені до ухвалення рішень, які формують і впливають на їхнє суспільство, включаючи запобігання і врегулювання конфліктів. Про це з нагоди Міжнодного жіночого дня заявив голова ОБСЄ, міністр закордонних справ Сербії Івіца Дачич. «Наш досвід врегулювання конфліктів на Західних Балканах продемонстрував, яку вирішальну роль має забезпечення повної і рівної участі жінок у питаннях миру і безпеки. Залучення жінок підвищує ймовірність досягнення стійкого миру», – сказав Дачич. За його словами, жінки часто не розглядаються як зацікавлена сторона у мирних процесах, навіть якщо потерпають в результаті конфлікту чи від дій чоловіків. «Ми повинні вийти за рамки бачення жінок як пасивних цивільних осіб чи жертв і визнати їхню ключову роль у суспільства і в питанні зміцнення миру», – додав голова ОБСЄ. На його думку, жінки можуть і повинні відігравати роль в ухваленні рішень на всіх етапах врегулювання конфліктів. «Рівні права для жінок і чоловіків та захисту всіх прав людини мають важливе значення для сталого миру і безпеки», – зазначив Дачич. Раніше генеральний секретар ООН Пан Гі Мун закликав до гендерної рівності і боротьби з насиллям над жінками. Український президент Петро Порошенко теж виокремив роль жінки в непростий для України час. 8 березня у світі відзначають Міжнародний жіночий день. В Україні цей день є державним святом. Цьогоріч вихідними оголошено два дні 8 і 9 березня."
"2015-03-08","https://www.radiosvoboda.org/a/26885853.html","Французька дослідниця – про жіноче обличчя війни","Київ – Про участь європейок у Першій світовій війні, її вплив на жіночий рух та стереотипи щодо статей, які нав’язує війна, розповіла у Києві Франсуаза Тебо – дослідниця гендерної історії, професорка Авіньйонського університету. За її словами, європейська історія у багатьох аспектах і досі лишається переважно чоловічою. Як війна позбавила француженок виборчого права, і навіщо святкувати восьме березня – в інтерв’ю Радіо Свобода з пані Тебо. – Чому ви зацікавилися темою жінок у Першій світовій? Це якийсь особистий інтерес? – Звісно, багато сімей у Франції зачепила Перша чи Друга світова війна. У моїй родині дід з боку батька брав участь у Русі опору, був заарештований і розстріляний нацистами. А батьки матері постраждали у Першій світовій, бо походять з півночі Франції, а ці території були окуповані німцями. У 60-70-х роках, коли жіноча історія почала розвиватись як окремий напрямок, я була студенткою історичного факультету. Звідти походить моя зацікавленість цією темою. – З вашого виступу складається враження, що Перша світова, попри усі жахіття, мала позитивний вплив на розвиток жіночого руху у Європі. Які зміни, спричинені війною, були найважливішими? – Що стосується Франції, то феміністки так і не змогли отримати те, за що виступали – право голосу на виборах. Тож у післявоєнний час вони дуже активно продовжували його вимагати. У той же час розгорталася пропаганда підвищення народжуваності – щоб врятувати країну. Гендерні стереотипи війна змінила лише незначною мірою. Адже після кожної війни з’являється природне прагнення повернутися до попередньої ситуації, відновити втрачене. Разом з тим, стало значно більше дівчат, які отримували освіту і вели активне життя. Якщо брати безпосередньо післявоєнний час, змін було мало, але у перспективі – так, зміни відбулися. У багатьох європейський країнах перед війною основною вимогою жінок було право голосу. Француженки сподівалися, що вони зможуть взяти участь у муніципальних виборах 1916 року, але ці вибори не відбулися через війну. Війна також відтягнула ухвалення законів, що сприяли рівноправності. Наприклад, єдиний післявоєнний закон, що стосувався жінок, 1920 року, забороняв аборти та поширення інформації про контрацепцію. – Франція, фактично, стала абсолютним винятком серед європейських країн щодо виборчого права після Першої світової, там воно з’явилось лише у 1944 році. Чому? – Перед війною Франція була країною із найнижчою народжуваністю. Але є також політична складова. Це був період Третьої республіки. Республіканці, чоловіки при владі, були дуже антиклерикальні. І вважали, що жінки більш прив’язані до церкви, тож якщо допустити жінок до політики, церква знову отримає вплив. – Чому культурний і гендерний аспект війн почали вивчати лише у 80-х? – Саме у цей період і починається розвиток жіночої гендерної історії у США та Європі. По-перше, саме тоді виникає друга хвиля феміністського руху – перша відбулась якраз після Першої світової. Дослідники 80-х зверталися до досвіду цього часу. До цих років історія, яку викладали у школах, була, як ми її називаємо, «чоловічого роду». – Наскільки європейська жіноча історія прописана і знана сьогодні? – За 40 років, що існує цей напрямок, з точки зору опису зроблено багато – є книжки, дослідження. Інше питання, як добре вона поширюється – чи стала вона частиною освітніх програм у школі та університеті. З університетськими курсами ситуація краща. Книжки публікують і читають – переважно жінки, але попит є. Зі школами гірше. Тому французька Асоціація дослідниць жіночої історії (до речі, в Україні також є така асоціація) кілька років тому створила посібник для шкіл із назвою «Підручних змішаної історії». Ця книга добре продається, і ми сподіваємося, що це викладачі нею користуються – бо у Франції вони можуть самі обирати підручники. – Через події останнього року в Україні виникає гостре відторгнення радянського і російського. Це стосується також свят – наприклад, табу стало 23 лютого і для багатьох – 8 березня. Чи святкують Міжнародний жіночий день у Франції? – Насправді до 70-х років це свято відзначали лише у прокомуністичних організаціях. Для іншої частини суспільства цей день не означав нічого. Феміністки 70-х років повернули йому ідею дня боротьби за права жінок, як це було у 1910-му. Коли у 1981 році ліві сили повернулися до влади, то створили Міністерство прав жінок і узаконили 8 березня. Тому у 1982 році широка публіка у Франції відкрила для себе цей день. З того часу змінювались уряди, але 8 березня – це традиційно жіночий день. Відбуваються різні події, що акцентують увагу на дискримінаційних моментах. – Відповідаючи на це питання на лекції, ви зазначили, мовляв, говорять про права жінок один день на рік, щоб не говорити в усі решта. Чи це справді так? – Певно, я була занадто іронічна. Звісно, з юридичної точки зору рівність прав реалізована, але в реальності це не завжди так. Що стосується політики, то значний прогрес був у 90-ті роки з вимогою і прийняттям паритету у політиці, тобто представленості однакової кількості чоловіків та жінок у політиці. Це записано у Конституції, і на найвищому рівні виконується. Але на рівні департаментів така норма буде реалізована лише на наступних виборах. Якщо жінок у списках буде менше, ніж чоловіків, то партії муситимуть заплатити штраф. – Чи приходить у політику достатня кількість жінок для такої квоти? Так. Тривалий час це був основний аргумент проти – що, мовляв, жінки самі не хочуть йти у політику. Але насправді їх вистачає. До речі, не знаю, чи це справедливо для України, але у Франції зараз жінки мають вищий рівень освіти, ніж чоловіки. Кореспондент і карикатурист, працюю на Радіо Свобода з серпня 2011 року. Водночас здобуваю освіту в Інституті журналістики КНУ імені Тараса Шевченка."
"2015-03-08","https://www.radiosvoboda.org/a/26888008.html","Генсекретар ООН закликав до гендерної рівності і боротьби з насиллям над жінками","З нагоди Міжнародного жіночого дня генеральний секретар ООН Пан Гі Мун закликав до гендерної рівності і боротьби з дискримінацією та насильством над жінками. Про це йдеться у його святковому зверенні. Пан Гі Мун нагадав про важливість дотримання декларації Пекінської конференції зі становища жінок 1995 року. Відтоді, за його словами, вдалося суттєво збільшити доступ жінок і дівчат до освіти. Майже вдвічі скоротилася кількість жінок, що вмирають під час пологів. Багато жінок нині очолюють великі компанії, уряди і міжнародні організації. «Я вітаю ці досягнення. У той же час, відзначаючи сьогодні Міжнародний жіночий день, ми змушені визнати, що поставлені завдання реалізуються надто повільно і нерівномірно», – сказав Пан Гі Мун, наголосивши на стурбованості щодо насильства над жінками. «Світ повинен продемонструвати єдність, реагуючи на те, що прихильники войовничого екстремізму обирають жінок, дівчат і дівчаток в якості об'єктів нападів», – заявив генсекретар ООН. За його словами, навіть в мирних країнах багато жінок все ще піддаються домашньому насильству. Представниці жіночої статі все ще стикаються з дискримінацією в політиці, бізнесі та інших сферах життя. «Нам слід змінити світоглядні установки, особливо у чоловіків, і перетворити самих чоловіків в активних провідників змін», – заявив глава ООН. Згідно з дослідженням американської соціологічної компанії Gallup, 33 відсотки жінок в Україні вважать себе такими, які страждають. Але згідно з дослідженням газети Financial Times, в Україні жінки посідають від 20 до 30 відсотків посад в керівництві компаній. 8 березня у світі відзначають Міжнародний жіночий день. В Україні цей день є державним святом. Цьогоріч вихідними оголошено два дні 8 і 9 березня."
"2015-03-05","https://www.radiosvoboda.org/a/26883210.html","Насильство щодо жінок в Україні переходить «у тінь» – представник омбудсмена","Київ – Понад сто вісім тисяч звернень щодо фактів насильства, зокрема до жінок, зареєстровано в Україні за минулий рік. Це дані Міністерства соціальної політики. Водночас, в офісі парламентського уповноваженого з прав людини говорять про зменшення цього року кількості таких звернень, але пояснюють це не зниженням рівня агресії, а навпаки – заляканістю жертв. Зокрема, йдеться про злочини щодо жінок в зоні АТО та тих жінок, що можуть зіткнутися із наслідками посттравматичного синдрому бійців, які звідти повертаються. Останні п’ять років в Україні спостерігалася тенденція до відкритості суспільства щодо питань домашнього насильства та насильства над жінками, але цього року ситуація кардинально змінилась. Про це Радіо Свобода розповіла Аксана Філіпішина, представник омбудсмена з питань дотримання прав дитини, недискримінації та гендерної рівності. За її словами, зменшення кількості звернень до установ мінсоцполітики склало близько 20%, а до офісу уповноваженого стали звертатись майже удвічі рідше. Водночас, через конфлікт на Донбасі ризики зростають в рази, говорить представник омбудсмена. Зокрема, питання зґвалтувань під час воєнних дій досліджує і офіс уповноваженого, і місія ОБСЄ, але на сьогодні у згаданих організацій немає жодного задокументованого свідчення, зауважує Аксана Філіпішина. Але, на її переконання, це не означає, що їх не було. «Ми робили запит у Міністерство внутрішніх справ, керівництву сил АТО, отримали відповідь про дійсну кількість кримінальних справ за фактом зґвалтувань, але ці зґвалтування – «побутові», нам повідомили: жодне з них – не пов’язане з АТО, – каже представник омбудсмана. – Люди бояться. Якщо говорити про зону АТО, стоїть у першу чергу питання виживання, питання сорому, питання боязні наслідків за розголос: як стосовно випадків зґвалтувань з боку сепаратистів, так і з боку представників сил АТО». Для ратифікації Стамбульської конвенції треба змінити три кодекси і 19 законів – Ірина Луценко Окрім того, зазначає Філіпішина, проблеми з агресією вже виникають у родинах військовослужбовців, які повертаються із зони конфлікту з психологічними проблемами, а через скорочення кількості соціальних працівників у держави не виходить це контролювати і вчасно надавати допомогу. Зараз Мінсоцполітики розробило план заходів для подолання цієї проблеми у сім’ях, зауважує голова департаменту із сімейної та гендерної політики міністерства Наталія Федорович. «Він (план заходів – ред.) пройшов обговорення у центральних органах виконавчої влади, серед громадських організацій, ми очікуємо відповідних висновків з бору міжнародних організацій», – говорить вона. Також зараз Верховна Рада має намір вносити зміни до законодавства, потрібні для ратифікації підписаної Україною у 2011-му році Стамбульської конвенції про запобігання насильству щодо жінок, розповідає депутат Ірина Луценко, що входить до міжфракційного об’єднання «Рівні можливості». Насамперед, за її словами, депутати мають намір вносити правки до кримінального, кримінально-процесуального та Сімейного кодексів, а також у 19 законів. «Будемо пробувати за надзвичайно короткий період хоча б три основних закони, які вже опрацьовані, імплементувати і подати на розгляд Верховної Ради і найближчим часом – до середини літа – проголосувати їх у парламенті», – зауважує Луценко. За даними ВООЗ, у 2013 році кожна третя жінка у світі постраждала через насильство, а 38% убитих жінок загинули від рук своїх партнерів. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2015-01-01","https://www.radiosvoboda.org/a/26771710.html","Як живуть новітні «діти війни»?","Київ – Близько чверті мільйона дітей може перебувати нині на території зони конфлікту на сході України і більше ста тисяч зареєстровані як вимушені переселенці. Це – дані офісу уповноваженого з прав людини Верховної Ради. Точних даних, однак, за словами представників установи, немає: частина родин виїхала за кордон, у тому числі – до Росії. Волонтери намагаються забезпечити дітей теплим одягом і продовольством, однак міжнародні організації наголошують також на важливості психологічної підтримки для всіх, хто бачив війну. Понад двісті тисяч дітей може зараз перебувати у зоні конфлікту на Донбасі, із них близько шести тисяч – це сироти та діти, позбавлені батьківського піклування, говорить Аксана Філіпішина, представник омбудсмана з питань дотримання прав дитини, недискримінації та гендерної рівності. За її словами, основна частина цієї групи живе під опікою або у прийомних родинах, але два інтернати – у Ровеньках і Краснодоні – досі діють на підконтрольних сепаратистам територіях, і зв’язок із ними практично втрачено. Йдеться близько трьохсот осіб, з них 105 – діти, зазначає Філіпішина. Вона розповідає: влітку більшість інтернатних закладів евакуювали: із Луганщини дітей перевели в Одеську область, більшість дітей-сиріт Донеччини мешкає і тепер в межах області, але на підконтрольних українській владі територіях. Нещодавно частину вихованців інтернатів хотіли перевести із Одещини назад, каже Аксана Філіпішина. «Коли наші працівники були у Луганській області, Сєверодонецький інтернат, наприклад, не був готовий до прийняття дітей. Там тривали ремонтні роботи, бо туди потрапив снаряд, через холоди грибок на стінах почав утворюватися, треба було знімати там фарбу, штукатурити. Якщо вони це швидко зробили по свіжому, не витримавши технології, ну, це вже таке питання. Начебто волонтери луганські телефоном повідомляють, що інтернати готові і все там в порядку», – зауважує представник омбудсмана. Через імовірне переміщення дітей у прилеглі до зони конфлікту території почали протестувати громадські активісти, тож до Нового року обіцяли вихованців інтернатів нікуди не транспортувати, зауважила представник омбудсмана. Водночас, за її словами, на Одещину виїжджали для оздоровлення і діти зі звичайних родин Луганської області, і вони зараз повертаються до батьків. Тримати ситуацію на контролі обіцяє міністр соціальної політики Павло Розенко. Але зазнає, що це – командна робота. «Є відповідні органи влади, які відповідають за проведення АТО, є органи місцевої влади, які визначають зони, небезпечні для дітей, де проходить або антитерористична операція, або зони, де українська влада не може у повному обсязі здійснювати свої повноваження. Отже, система є, і я переконаний, що вона буде давати об’єктивну картину», – зауважив він у коментарі Радіо Свобода. Теплі речі є, немає їжі і ліків – активістка Багато сімей на Донбасі зараз відчуває гостру потребу у продовольстві, засобах гігієни і ліках, особливо – для немовлят, бо їх або немає у магазинах і аптеках, або є, але на них немає грошей, говорить активістка «Схід-SOS» Світлана Тарабанова. Окрім того, волонтери ініціативи намагаються доправляти теплі речі для родин з дітьми на окуповані сепаратистами території, але це залишається небезпечним, тому йдеться про зовсім незначні обсяги. «Наразі ми передали маленьку передачку дітям у ровеньківський інтернат. До нас звернулися дорослі люди з цього інтернату і сказали, що вони допоможуть, потрібно хоч трохи забезпечити канцелярією діточок, щоб було чим малювати, і звісно, якісь подарунки. Зараз ми відправили їх поштою, дійдуть вони чи не дійдуть, ми не знаємо», – розповідає Тарабанова. Людство не вижило б, якби діти не вміли забувати – соціопсихолог Більше 60% дітей у зоні АТО мають психологічну травму, тому що стали свідком насильства або були змушені покидати домівку, заявила в інтерв’ю «Дзеркалу тижня» Джованна Барберіс із українського представництва ЮНІСЕФ. За її словами, такі родини потребують серйозної психологічної підтримки і реабілітації. Водночас, на думку українського соціопсихолога Олега Покальчука, такі дані є дещо завищеними, і вплив на психіку дитини залежить від її віку. «Вони (діти – ред.), в першу чергу, швидко емоційно реагують на активні подразники і так само швидко їх позбуваються, оскільки така людська природа: людство просто не вижило би, якби діти не вміли забувати, не вміли «перемикатися», – каже він. Кожен випадок є індивідуальним і загального підходу до всіх дітей на Донбасі бути не повинно, переконаний психолог. За даними ЮНІСЕФ, протягом року у світі понад 15 мільйонів дітей опинилося у зоні масштабних конфліктів у Центрально-Африканській республіці, Південному Судані, на палестинських територіях, Сирії та Україні. Загалом же представники організації нарахували 230 мільйонів дітей, що живуть в умовах збройних конфліктів. За словами представника регіонального офісу ЮНІСЕФ у Східній Європі Крістен Елсбі, в Україні вплив конфлікту на Сході відчуває понад півтора мільйона дітей, 50 тисяч дітей мають труднощі з доступом до навчання. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2014-12-19","https://www.radiosvoboda.org/a/26753149.html","В Україні є загроза повернення крайньої бідності – ПРООН","Київ – За останнє десятиліття Україна домоглася прогресу в подоланні бідності та дитячої смертності, проте мало чого досягла задля забезпечення гендерної рівності і могла б зробити більше, аби зупинити епідемію туберкульозу. Таких висновків дійшли експерти, які провели щорічний моніторинг виконання Україною «Цілей розвитку Тисячоліття» ООН. До 2015 року держава взяла на себе зобов’язання покращити суттєво показники в багатьох царинах: від матеріального становища працюючих і дітей до стану довкілля. Проте російська окупація та війна на Донбасі можуть зупинити певні позитивні тенденції і породити крайню бідність великих масштабів, наголошують фахівці. Український уряд, експерти та Програма розвитку ООН сьогодні разом міркують, як цьому запобігти. У 2013 році 1,9% українців жили на менше ніж 5 доларів США на добу. Для порівняння: у 2005-му таких було 9%, за даними Держкомстату України. Прогнозувалося, що в 2015-му таких нужденних людей в Україні налічуватиметься не більше піввідсотка від загальної кількості населення. Проте війна та глибока економічна криза внесли свої корективи в ці плани. За різними оцінками, від 600 тисяч до понад мільйон українців стали внутрішньо переміщеними особами через конфлікт на Донбасі. Заступник постійного представника ПРООН в Україні Ініта Пауловіча відзначає, що Україна зробила внесок у досягнення «Цілей розвитку Тисячоліття». Проте сьогодні через війну люди змушені ставати переселенцями, частині з яких загрожує крайня бідність. «Упродовж останнього десятиліття Україна зробила свій внесок у цей успіх. Вона продемонструвала стабільний прогрес у справі подолання абсолютної бідності та зменшення відносної бідності, а також в охопленні освітою усіх дітей і зменшенні показників дитячої та материнської смертності. Однак нові напрочуд складні виклики, які постали перед Україною, загрожують поверненням в країну крайньої бідності й соціального відчуження», – сказала представник ПРООН В Україні. Заступник міністра соціальної політики Віталій Мущинін визнав, що ситуація є складною і уряд не приховує того, що заморожений у 2014 році прожитковий мінімум де-факто штучно занижує показники бідності в країні. «Ми почали 2014 рік, не піднімаючи прожитковий мінімум, тобто заморозивши цей показник. З показником абсолютної бідності у нас начебто нічого страшного не відбувається, але ми всі розуміємо, що відбувається насправді. Я хочу сказати, що ми зуміли зробити за 2014-й. Ми намагалися зберегти й здебільшого зберегли всі ті соціальні програми, для яких було передбачене стовідсоткове фінансування і в 2013 році, і в попередні роки», – розповів представник Міністерства соціальної політики. До 2015 року Україна взяла на себе зобов’язання досягти семи «Цілей розвитку Тисячоліття» ООН, адаптувавши їх до національної специфіки. Цими цілями є подолання бідності, забезпечення якісної освіти впродовж життя, досягнення гендерної рівності, зменшення дитячої смертності, поліпшення здоров’я матерів, обмеження поширення ВІЛ-інфекції/СНІДу та туберкульозу і скорочення масштабів їхній епідемій, а також сталий розвиток довкілля. В Україні дохід від соцвиплат може перевищувати заробітну плату, це є бідність – Рубан Керівник головного департаменту з питань гуманітарної політики адміністрації президента України Юрій Рубан відзначає, що, справді, країна досягла прогресу в зменшенні бідності, справді, домоглася охоплення освітою практично всіх дітей шкільного віку (99,6% у 2013 році), але певні формальні показники «розсипаються» за їхнього якісного аналізу. Так, представник президентської адміністрації звертає увагу на те, що аж 23% випускникам сільських шкіл вдається продовжити навчання у вишах, зокрема й за рахунок вступу до навчальних закладів, які не пройдуть перевірку Міністерства освіти через свою фактичну «липовість» і будуть ліквідовані. Або, приміром, у Києві на одного школяра держава впродовж навчального року витрачає 9 тисяч гривень, у сільській місцевості – 57 тисяч, проте ця різниця не конвертується у якість освіти, у якість забезпечення дітей усім, що їм потрібно для продуктивного навчання. Крім того, Юрій Рубан звертає увагу на те, що в той час, як формально Україна може звітувати, приміром, про зменшення частки бідних серед працюючих осіб, що є одним із індикаторів досягнення «Цілей Тисячоліття», українці все одно можуть тяжко працювати, але залишатися де-факто бідними. І ті, хто живе з соціальних виплат, у підсумку можуть мати вищий дохід. «Звичайно, якісь успіхи в подоланні бідності в України є. У нас щороку борються дві цифри. Одна показує дохід, який населення отримує у вигляді зарплати. А друга цифра показує дохід, отриманий населенням у вигляді різних соціальних виплат. На жаль, іноді ця друга цифра перемагає першу», – констатує Юрій Рубан. У протидії поширенню туберкульозу можна досягти швидких результатів – Лібанова Академік, директор Інституту демографії та соціальних досліджень імені Птухи НАН України та координатор проекту з підготовки моніторингової доповіді щодо результатів України в досягненні «Цілей тисячоліття» Елла Лібанова відзначає, що в Україні зменшуються показники дитячої смертності: у 2000-му на 1000 дітей віком до п’яти років 16 дітей не доживали до цього віку, у 2013-му суха статистика (9,4 на 1000) дає надію, що таких трагедій в українському суспільстві, справді, стало менше. Водночас, Елла Лібанова наголошує, що, на її думку, в Україні потрібно запроваджувати квоти представництва жінок у партіях і органах влади. «Найбільш проблемні результати ми маємо якраз із бідністю, і абсолютно не нормальна ситуація із забезпеченням гендерної рівності. Тут у нас ніяких перспектив нема. Якщо щодо бідності ми можемо ще покращити ситуацію, попри всі катаклізми, то у випадку гендерної рівності я не бачу таких перспектив», – констатувала академік. Зарплати жінок в Україні є нижчими від чоловіків, навіть за однакового стажу та подібності робочого навантаження. Так, зарплата жінок зі стажем 20 і більше років становить лише 75,2% від зарплати чоловіків із таким же професійним досвідом. Такі самі тенденції спостерігаються в масштабах підприємств. На підприємствах із 1000-4999 працівниками середня зарплата жінок на 34% нижча від середнього щомісячного заробітку чоловіків. Елла Лібанова також зауважує, що становище жінок відчутно покращилося б із підняттям мінімальної зарплати, оскільки жінкам її призначають частіше, ніж чоловікам. «Ми досягли дуже помітних успіхів щодо зменшення рівня передачі ВІЛ-інфекції від матері до дитини. Загалом, не можу сказати, щоб тенденції щодо обмеження поширення цієї інфекції в Україні були вражаючими, але все ж таки вони непогані. Значно гірша ситуація з уперше встановленим діагнозом туберкульозу, що, на мою думку, є небезпечнішим, тому що уражає більшу частину популяції. Там тенденції не такі позитивні, як ми б цього хотіли. Надто з огляду на те, що з туберкульозом у світі вже краще справляються. Це характеристика соціальної та економічної ситуації в країні, становища пенітенціарної системи», – пояснила Елла Лібанова. Експерт наголосила, що у вирішенні цих проблем можна домогтися швидкого прогресу, якщо докласти зусиль. Індикатори досягнення «Цілей тисячоліття» за 2014-й поки що не ввійшли в офіційні підсумкові звіти, проте експерти визнають, що картина буде дуже складною. Крім того, ніхто не веде офіційної статистики й аналізу ситуації на окупованих незаконними збройними формуваннями територіях Донбасу й окупованому Росією Криму. Втім, Юрій Рубан назвав цей комплекс цілей, завдань та індикаторів «прекрасним аналітичним матеріалом» для країни на порозі великих реформ. На Радіо Свобода з 2013 року. Вивчала політологію в Києво-Могилянській академії, закінчила магістратуру з європейських студій у коледжі Європи (Польща), навчалася журналістики в Данській школі журналістики та університеті Суонсі (Уельс, Велика Британія). До Радіо Свобода працювала журналістом в інтернет-виданні «ПіК України», кореспондентом і редактором у журналі «Тиждень»."
"2014-12-15","https://www.radiosvoboda.org/a/26744979.html","В Україні понад 560 тисяч внутрішніх переселенців – офіс омбудсмена","В Україні наразі зареєстровано понад 560 тисяч внутрішньо переміщених осіб. Про це повідомив заступник керівника департаменту з питань дотримання трудових прав секретаріату Уповноваженого Верховної Ради з прав людини Дмитро Лях. «На сьогодні, за статистичними даними, понад 560 тисяч маємо зареєстрованих переселенців. Фактично ця цифра значно більша. Окремі люди виїхали до Росії. Тобто десь понад мільйон людей (внутрішніх переселенців і тих, хто виїхав за кордон – ред.) ми маємо», – зазначив він. За словами представника омбудсмена з питань дотримання прав дитини, недискримінації та гендерної рівності Оксана Філіпішина, більшість із внутрішніх переселенців – це родини з дітьми. За даними офісу омбудсмена, разом із батьками або без них із зони бойових дій на Донбасі виїхали близько 150 тисяч дітей. За даними офісу генерального секретаря ООН із прав людини, через бойові дії Донбас залишили понад 1,1 мільйона людей."
"2014-11-28","https://www.radiosvoboda.org/a/26715112.html","Жінки-депутати більше не окраса, а дієва сила – експерт","Київ – До Верховної Ради 8-го скликання увійшли 47 депутатів-жінок, що складає 11% від загальної кількості народних депутатів. Наразі це найбільша кількість за час незалежності України. Втім, до світової практики у 25-30% ще далеко, кажуть експерти. Жінка-політик у сучасних реаліях більш відповідає образу законотворця, ніж раніше, втім, у парламенті вона виконуватиме здебільшого функцію миротворця. У Верховній Раді 8-го скликання 55% жінок-виборців представляє лише 11% жінок-депутаток. Порівняно з виборами-2012 кількість власниць депутатського мандату побільшало лише на три. Сьогодні у Раді їх 47. Найбільше жінок до влади привів «Блок Петра Порошенка» (14), трохи менше «Самопоміч» (12) і «Народний фронт» (11). Найменше представниць прекрасної статі в «Батьківщині» (4), «Опозиційному блоці» (3) та Радикальній партії (3). Новоспечений депутат від Радикальної партії Інна Бордюг, більш відома як Злата Огнєвіч, у свій перший день у ролі депутата, а не співачки, відверто нудьгувала. Каже, у Раді збирається надихати колег, так як і глядачів у залі. «Я взагалі вважаю, що роль жінки у житті це надихати і оберігати домашнє вогнище, створювати тепло і затишок, особливо, коли чоловіки воюють», – сказала вона Радіо Свобода у кулуарах Ради. Схожу миротворчу місію жінок у парламенті підтримує і депутат від президентської сили Ірина Фріз, разом з тим сподіваючись на місце в комітеті національної безпеки і оборони. «Жінки найбільш раціональне зерно нашого нового парламенту, адже вони спрямовують всю свою енергію на мир, на добробут і на злагоду. Саме жінки є берегинями, і я сподіваюсь, що з приходом жінок до парламенту нам вдасться досягти миру, якого так бажає Україна», – каже вона. Жінок-депутатів у Верховній Раді вже два скликання поспіль об’єднує міжфракційне гендерне об’єднання «Рівні можливості». Одна з його очільниць, уповноважений президента України з мирного врегулювання ситуації в Донецькій і Луганській областях Ірина Геращенко обіцяє продовжити роботу об’єднання і у 8-му скликанні, а ще збільшити ефективність роботи депутатів жіночої статі. «Ми переконані, що жінки повинні бути присутні не лише у фракціях, а повинні бути гідно представлені в керівництві парламенту на рівні президії і керівників комітетів. Жінки сьогодні несуть велике навантаження по змінах в країні, вони найкращі волонтерки і це має враховуватись при формування керівних органів державної влади. Ми будемо тут демонструвати не лише жіночу солідарність, а й професійну рівність. Де у владі більше жінок, там влада більш гуманна, більш соціально орієнтована і більш компромісна», – каже Ірина Геращенко. Не окраса, а сила Переможниці парламентських виборів 2014 року вже дуже відрізняються якісно від своїх попередниць, кажуть експерти з гендеру. Це вже не окраса партійного списку, а й справді дієва сила. «Тішуся з того, що сьогоднішня Верховна Рада буде показником того, що жінки справді обізнані в тому, чим повинен займатись депутат, тобто законотворчістю», – каже голова Волинської громадської організації «Гендерний центр», доктор політології та член правління ВГО «Жіночий консорціум України» Оксана Ярош. Вперше цього року вибори до Верховної Ради відбувались за 30-відсотковою квотою для жінок у партійних списках. Втім, через дірки у законі, виконали цю квоту менше ніж 10 партій, каже вона. «Норма в законі про політичні партії не відповідає нормі в законі про вибори народних депутатів, яким керується ЦВК. В одному законі квота є, а в іншому немає. І тому ЦВК не зважало під час реєстрації списків 29 партій на те, чи виконується ця норма», – пояснює експерт. Разом з тим, квоти є і будуть єдиним способом ввести жінок в українську політику, каже експерт. От тільки вони повинні бути не законодавчою колізією, а безапеляційною вимогою."
"2014-09-12","https://www.radiosvoboda.org/a/26580258.html","Україна має розширити представництво жінок у політичному процесі – ОБСЄ","Україна має розширити представництво жінок у політичному процесі та мирному врегулюванні у країні. Про це заявила головний радник ОБСЄ з гендерних питань Мирослава Бехам після п’ятиденного візиту до Києва. Бехам зустрічалася із представниками уряду, громадянського суспільства і міжнародних організацій для обговорення вимог ОБСЄ щодо гендерної рівності і розширення співпраці у цій галузі. Багато співрозмовників Бехам скаржилися на низьке представництво жінок у Верховній Раді, порівняно із парламентами інших країн ОБСЄ. «Мале представництво жінок у парламенті не поєднується із тим фактом, що більше половини населення України – жінки. Жінки – це необхідний компонент для зміцнення реформ, які наразі відбуваються у країні. Якщо Україна не використовуватиме жіночого потенціалу для будівництва стабільного майбутнього, це буде для неї втратою. Надання жінкам рівних можливостей і включення їх до виборчих списків – це відповідальність політичних партій і їхніх лідерів», – зазначила Мирослава Бехам. Згідно з даними Держстату України, станом на вересень 2013 року в Україні налічується 24,4 мільйона жінок та 20,9 мільйонів чоловіків. При цьому у складі нинішньої Верховної Ради лише 9,4% жінок-депутатів."
"2014-07-29","https://www.radiosvoboda.org/a/25473419.html","У персоналу є 20 хвилин, щоб спустити лежачих дітей у підвали під час обстрілів – Філіпішина","Київ – Понад триста дітей залишаються нині в зоні АТО в інтернатних закладах, частина із них – лежачі хворі. Про це повідомляють в офісі уповноваженого Верховної Ради з прав людини. Наразі три українські міністерства, у підпорядкуванні яких перебувають ці діти, намагаються переправити їх у безпечне місце. Водночас, було вже дві спроби вивезти сиріт зі східних областей України у Росію з боку самопроголошених «ЛНР» і «ДНР». Близько шістдесяти дітей, 16 із яких – немовлята, на вихідних намагалися вивезти із Луганського обласного будинку дитини представники самопроголошеної «ЛНР». Як повідомляло Міністерство охорони здоров’я, бойовики взяли їх у заручники разом із кількома співробітниками закладу та головним лікарем Катериною Донцовою, однак потім з’явились повідомлення, що малята – у безпеці, доправлені до Харкова. Зараз Донцова відмовляється спілкуватися з журналістами, зазначивши Радіо Свобода, що вона в дорозі уже два дні і що вона «з дітьми». Це – вже друга зафіксована спроба вивезти в Росію українських сиріт, заявила громадська ініціатива «Восток-SOS». Раніше, 12 червня, за східний кордон вивозили групу дітей зі Сніжного, що на Донеччині. Водночас, перевозити сиріт із зони АТО у «мирні» українські міста угруповання «ЛНР» забороняють, на сайті самопроголошеної республіки навіть є відповідний «наказ». Бездіяльність української влади має розслідувати прокуратура – представник омбудсмана Наразі у зоні АТО в інтернатах залишається більше трьохсот дітей: у Донецьку, Макіївці, Ровеньках і Краснодоні, зазначає Аксана Філіпішина, представник омбудсмана з питань дотримання прав дитини, недискримінації та гендерної рівності. «У Краснодоні є 128 осіб, з них – 85 дітей, 64 – лежачі дитини, тобто це глибокі інваліди. Ми спілкувалися з керівником закладу: вікна в закладі закладені мішками з піском, двадцять хвилин витрачає персонал на те, щоб цих лежачих дітей спустити у підвал під час обстрілів», – розповідає вона. За словами Філіпішиної, дітей бойовики фактично використовують як живий щит. Водночас, інтернатні заклади, про які йдеться, перебувають у підпорядкуванні трьох українських міністерств: освіти і науки, соцполітики та охорони здоров’я. На думку представника уповноваженого з прав людини, якби не випадок із луганським дитбудинком, обласна влада і не дізналася б, що в області залишились сироти, яких не евакуювали – раніше повідомлялось, що всіх вивезли у безпечне місце. Бездіяльність влади – як центральної, так і місцевої, повинна розслідувати прокуратура, вважає Філіпішина. За її словами, на ім’я генпрокурора надіслали відповідного листа. Раніше евакуювати було небезпечніше, ніж залишити – МОЗ Радіо Свобода направило запити щодо евакуації дітей з інтернатів у зоні АТО до всіх згаданих міністерств. У Міносвіти одразу відповіли, що всіх вихованців інтернатів, які їм підпорядковувались, а це тисяча двісті сорок три дитини, успішно вивезли у безпечне місце. Виконувач обов’язків директора департаменту медичної допомоги МОЗ Альона Терещенко говорить, що наразі тривають переговори із «ДНР» щодо евакуації двох донецьких інтернатів, Артемівського та Макіївського будинків дитини. На запитання, чому дітей не вивозили з регіону раніше, вона зазначила, що влада на місці до 11 червня заявляла – вихованцям інтернатів на Донбасі нічого не загрожує. «Тому що евакуація дітей була більш небезпечною, ніж залишення їх там, де вони перебувають на державному утриманні», – пояснює Терещенко. У Мінсоцполітики запит усе ще розглядають. Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2014-07-12","https://www.radiosvoboda.org/a/25454265.html","Лутковська про звільнення Савченко, Росію та про банду, що катує людей","Київ – Уповноважений з прав людини Верховної Ради Валерія Лутковська розповіла Радіо Свобода про те, що вона робить для звільнення льотчиці Надії Савченко та режисера Олега Сенцова, а також про те, чому не бере участь у перемовах про звільнення заручників та про неприпустимість порушення прав «затриманих сепаратистів і терористів». No media source currently available – Сьогодні уповноважений з прав людини – це майже бойова характеристика, бо вимагає мужності. – У нас тут все ж-таки гендерна рівність, але іноді дійсно буває страшно. Але що поробиш, так чи інакше, треба діяти, в деяких місцях треба побувати особисто, побачити певні речі на власні очі для того, щоб потім можна було їх охарактеризувати. Інакше не можна працювати. – Я почала з цієї теми, оскільки історія Надії Савченко зараз вже відома усьому світу, і ця людина вражає тим, як вона себе поводить у надзвичайних обставинах. Що може зробити уповноважений з прав людини для того, щоб допомогти українській льотчиці Надії Савченко, яка зараз якимось дивом опинилася на території Російської Федерації і перебуває у Воронезькому СІЗО №3? – Мабуть, розповім не все. Перепрошую, але є речі, які потрібно робити мовчки. Єдине, що можу сказати: правозахисники вже знайшли для Надії Савченко адвоката. Це була спільна ініціатива українських і російських правозахисників – шукати адвоката, який би міг дійсно захистити інтереси Надії у російському суді, тому що рішення суду ще можна оскаржити. Крім того, вже є адвокат, який займатиметься підготовкою заяви Надії до Європейського суду з питань прав людини. Також є мій лист до російського омбудсмана, який містить не тільки занепокоєння з приводу того, що людина опинилася на території Російської Федерації невідомо яким чином, але й чітку розстановку акцентів стосовно того, що це було викрадення людини, громадянина іншої держави, і наполегливе прохання організувати мою особисту зустріч з Надією. Я готова виїхати в будь-який момент до Воронежа, як тільки буде сказано, що мене допустять до слідчого ізолятора. Якщо на території України я можу без перешкод зайти до будь-якого СІЗО, то в Росії це буде «важко» зробити без дозволу російських колег. Відповідно, я просила, щоб такий дозвіл мені був наданий, тому що я хочу особисто зустрітися з Надією, поговорити з нею і з’ясувати, яким чином вона опинилася на території Російської Федерації, бо у мене є відчуття, нічим поки що не спростоване, що це реальний кіднепінг з боку Російської Федерації щодо громадянки України. – Нагадаємо, що російські засоби масової інформації спочатку повідомили, що Надія Савченко – біженка, яка нібито сама, добровільно, потрапила на територію Росії, але перед тим вони повідомляли про те, що її передали так звані ополченці. – Це повторення тієї ситуації, яку ми нещодавно бачили в Сніжному, коли дітей без дотримання будь-яких формальностей, без документів передали на територію Російської Федерації і вони опинилися в Ростові. Нам повідомили потім, що оскільки була якась гуманітарна проблема, вони вирішили не притримуватися бюрократичних формальностей. Але це був кіднепінг щодо дітей. Це порушення і українського законодавства, і російського, і міжнародних норм. – Чи є на цей момент якісь відомості про те, що хтось з представників України або родичів Надії Савченко мав контакт з нею чи бачив її? – Я можу спиратися тільки на ту інформацію, яку маю. Я знаю, що з нею спілкувалися російські правозахисники, які побачили умови, в яких вона перебуває, оцінили її психологічний стан та, до речі, відмітили, що вона не просто тримається, вона тримається досить стійко в цих складних умовах у Воронежі. Інформації з приводу того, чи бачилася вона з іншими представниками держави чи родичами, в мене немає. Я спілкувалася з мамою Надії, до того вона була у мене на прийомі, нещодавно ми спілкувалися з нею з приводу її згоди щодо використання її даних задля підготовки позову до Європейського суду з прав людини. Відповідно ми з нею поговорили про те, що вона знає про Надію – у неї, на жаль, поки що немає жодної нової інформації. Більше інформації зараз маю навіть я, і я їй розповідала все те, що відомо про її дочку. – Чи погодитеся Ви з тезою інших правозахисників, що розголос у засобах масової інформації, як правило, припиняє катування або тиск на людину, яку утримують у заручниках, полоні чи під арештом? – Знаєте, у даному випадку мені здається, що програма-максимум – це не просто припинити катування чи нелюдське ставлення до людини, а зробити так, щоб громадянка України опинилася на свободі – в Україні. Вона абсолютно незаконно була доставлена на територію Російської Федерації. Принаймні, інших даних у мене немає. Але розголос обов’язково потрібен. Для цього я хочу зустрітися з Надією, отримати більше підтверджень та фактів для того, щоб та інформація, яка надходить від уповноваженого на адресу впливових міжнародних організацій, була підкріплена фактами. – Дуже схожа ситуація склалася з режисером Сенцовим та двома іншими хлопцями, які були вивезені або викрадені з території України, нині анексованої Російською Федерацією, тобто з території Криму. Проти них так само висунули серйозні обвинувачення, але вони самі їх відкидають. Зокрема, «Правий сектор» заявив, що Сенцов ніколи не був членом ні громадської організації «Правий сектор», ні однойменної партії. Які заходи вживає Україна, щоб звільнити Олега Сенцова? – Тут трошки інша ситуація. Олег Сенцов був заарештований й доставлений до Лефортово у Москві, тоді, коли Крим вже був окупований і коли українська влада втратила контроль над територією Автономної республіки. Більш того, на території Сімферопольського СБУ, де його тримали, він явно зазнав катувань від представників вже окупаційної влади. Тож ситуація трошки інша в правовому полі, але така сама з точки зору, що це громадянин України, якого автоматично, по суті примусово прийняли в громадянство Російської Федерації і зараз ще й позбавляють можливості поспілкуватися з консулом України й, принаймні, передати українській владі, правозахисникам, родичам, інформацію про те, в яких умовах він утримується, яким чином з ним поводяться тощо. Він позбавлений цієї можливості, адже його автоматично й примусово було прийнято в громадянство Російської Федерації. Взагалі, чесно кажучи, з цим новим законодавством Росії стосовно автоматичного прийняття в громадянство виникає величезна кількість проблем. У мене лежить звернення більш ніж 450 осіб із Сімферопольського слідчого ізолятора, яким практично не дозволили відмовитися від російського громадянства та примусово в це громадянство прийняли. А вони категорично проти, вони не хочуть цього, вони хочуть бути громадянами України. Більше того, вони не хочуть втрачати можливості відбувати покарання на території країни свого громадянства, в Україні, у випадку, якщо їх все ж-таки буде засуджено. Але якщо вони автоматично визнані громадянами Російської Федерації, вони будуть змушені відбувати покарання на території Росії. – Це так само міжнародний прецедент, і, на мою думку, теж привід для того, щоб ці люди зверталися до Європейського суду в прав людини або до інших міжнародних інституцій. – Абсолютно згодна, саме це я й збираюсь разом з ними робити. Але за нашим законодавством і за практикою Європейського суду з прав людини, уповноважений в прав людини не може звертатися в інтересах цих людей до Європейського суду. Це мають робити або самі ці люди, за допомогою адвоката, або є інший варіант – це варіант міждержавної справи Україна проти Російської Федерації, і таку справу має право подати в Європейський суд з прав людини Міністерство юстиції. Тому все, що в мене є стосовно порушень прав людини на території Криму я обов’язково передаватиму до Міністерства юстиції з проханням готувати відповідні звернення до Європейського суду навіть використовуючи такі механізми, як правило 39 Регламенту Європейського суду, коли Європейський суд може безпосередньо втрутитися в справу і змусити іншу державу, в даному випадку – Російську Федерацію, не вчиняти певні дії або припинити вчинення певних дій. – Міжнародна організація Amnesty International оприлюднила звіт, в якому стверджується, що організація зібрала велику кількість свідчень того, що на території, яка контролюється бойовиками на сході України людей катують, при чому як цивільних, так і тих, кого вони називають полоненими – українських військовослужбовців та представників Нацгвардії. Чи може вплинути на цю ситуацію уповноважений з прав людини? – На жаль, не може, у зв’язку з тим, що ті незаконні формування, які діють на території Донецької та Луганської областей, взагалі випадають з правового поля держави України. По суті справи, це озброєна банда, яка катує людей і має нести відповідальність відповідно до Кримінального Кодексу України. Але для того, щоб ця відповідальність настала, треба довести процес до кінця – провести розслідування та привести цих людей до відповідальності. Це справа прокуратури, органів внутрішніх справ і так далі. Тому я не можу вплинути на ситуацію ефективно, так само, як і не можу, на жаль, вплинути за звільнення тих людей, які знаходяться в заручниках та потерпають від катувань. Це зовсім інший формат роботи, відмінний від того, який був звичним для держави Україна, яка ніколи не стикалася з такими явищами. І зараз, коли журналісти питають мене, чому я не беру участь у перемовинах з приводу звільнення заручників, я кожен раз поясню їм за аналогією з сомалійськими піратами – коли пірати захоплювали судна з українцями на борту, поки перемовини йшли з власником судна, то була одна ціна викупу, а як тільки втручалася держава, то ціна викупу зростала в рази. Відповідно, зараз є спеціальна група людей, які ведуть постійні перемовини з терористами стосовно звільнення наших заручників. Я знаю її очільника, я завжди на зв’язку, в курсі ситуації та намагаюся допомогти всім настільки, наскільки можу. Але я не втручаюся офіційно у зв’язку з тим, що будь-яке офіційне втручання може зашкодити тій кропіткій роботі, яка вивірена буквально до міліметрів у питанні звільнення наших заручників. Тому в деяких випадках невтручання є кращою допомогою, принаймні на офіційному рівні. – За фахом Ви юрист і вже давно працюєте на державних посадах, знаєте все те, що відбувалося у нас в пенітенціарній системі, але з такими фактами, як, скажімо, вбивство Володимира Рибака, мільйони людей в своєму свідомому житті зустрілися вперше. Я Вас запитую як людину, не як державного чиновника, чим Ви можете пояснити таку неприродну жорстокість? – Не знаю. Правда, не знаю. Давайте говорити відверто: ми програємо в Україні інформаційну війну. Досить давно на території східних областей та Криму людям розказували, що скоро «прийдуть бандерівці, які їдять на сніданок немовлят». Люди налякані цим, налякані навіть зараз. Я вчора була у Слов’янську, говорила з людьми, які прийшли отримати безкоштовні ліки та медичну допомогу просто на площі перед міською радою. Вони пережили страшні часи, вони задоволені тим, що їх звільнили, вони не хочуть повернення тих сепаратистських терористичних угрупувань, але, тим не менше, вони досі бояться й у майбутнє дивляться з острахом. Тому їм потрібно зараз надавати якомога більше інформації, адже протягом тривалого часу вони перебували в своєрідному інформаційному вакуумі і взагалі не знали, що весь цей час вони були в центрі уваги практично всієї України. Всі писали про те, що робиться в Слов’янську, але жителі про це не знали, вони не знали, що Україна за них переживає. І відповідно, яким чином буде будуватися їх життя в майбутньому, вони теж не знають, вони бояться. Історія з Володимиром Рибаком – це дійсно показник нелюдської жорстокості, але на підставі чого виросла ця жорстокість, я не можу сказати. Чи це збочення якоїсь конкретної людини, чи це прагнення розпалити ситуацію ще більше – ситуацію, яка вже максимально розпалена, – важко сказати. – Пані Лутковська, взимку ми з Вами зустрічалися у надзвичайно важкі часи і говорили про «Беркут». Тоді я теж Вас запитувала, чому «беркутівці» так жорстоко ставилися до людей, що просто накривали себе жовто-блакитним прапором, який для них так само мав би бути символом любові до своєї країни, як і для інших громадян України. Зараз дуже багато «беркутівців» беруть участь в антитерористичній операції. Ми присвячуємо цьому спеціальні програми, там працюють наші журналісти, і мій колега Левко Стек, який знаходиться там, розповідав, що ті майданівці, які зараз беруть участь в АТО, воюють з «беркутівцями» плечем до плеча, разом, за їх словами – ділять кусок хліба та прикривають один одного. Але питання в тому, що якщо хтось носить в собі цей вірус жорстокості, чи не може він проявитися у нових надзвичайних ситуаціях? Тим більше, що з того боку так само було створено дуже багато прецедентів катувань, про які ми говорили. Правозахисники кажуть, що якщо Україна як держава не може зараз вплинути конкретно на те, що відбувається з тими, кого тримають у заручниках, то як забезпечуються права людей, яких затримали, так би мовити, з іншого боку? – Я б переформулювала питання. По суті, ті люди, які захоплюються силами антитерористичної операції, є особами, які підозрюються у вчиненні злочину. Інакше у нас немає підстав для їх затримання. Відповідно, включається в дію Кримінально-процесуальний кодекс, який є на сьогоднішній день дуже правильним, дуже демократичним, але абсолютно не розрахованим на те, що його будуть використовувати в умовах АТО. Зрозуміло, що протягом 60 годин доставити людину, яка була затримана, до суду, щоб суд обрав запобіжний захід в рамках кримінальної справи, чи вручити вчасно повідомлення про підозру, чи надати навіть необхідну правову допомогу на блокпосту, на якому тільки що затримали особу, що підозрюється в терористичній діяльності, практично неможливо просто тому, що суд знаходиться далеко, поруч немає центру безоплатної правової допомоги, а організувати чергування адвокатів на блокпосту майже нереально. Тому дійсно виникає питання – ми прийняли класний Кримінально-процесуальний кодекс, який абсолютно відповідає реаліям сьогодення, крім умов проведення антитерористичної операції. Що з цим робити – для мене теж питання. – Ясно, що цих людей потрібно вивозити на територію, де не відбувається антитерористична операція те передавати їх відповідним органам. – Однозначно, але новий КПК має велику кількість скорочених термінів, щоб захистити людину від свавільних дій з боку влади, але в даному випадку ми стикнулися з тим, що неможливо дотриматися тих термінів. – Може, треба вносити якісь зміни? – Я не впевнена, що потрібно вносити зміни, які мають існувати в будь-якому випадку в Кодексі навіть тоді, коли антитерористична операція закінчиться. Може, Україна й не стикнеться більше ніколи з такою проблемою. Правозахисники кажуть, що врятувати ситуацію можна було б введенням надзвичайного чи військового стану в відповідних областях, тоді вимоги Кримінально-процесуального кодексу не застосовуються, а діють інші нормативно-правові акти, відповідно вже не буде тих термінів, які визначені в кодексі, і буде простіше вирішувати проблеми з заручниками. Але це не вихід з даної ситуації. Потрібно думати, яким чином діяти, яким чином максимально пришвидшити дії бійців антитерористичної операції для того, щоб наблизити умови передачі затриманих осіб до відповідних органів. Це буде кращим виходом з ситуації. Зрозуміло, що норм КПК необхідно притримуватися, але іноді можуть бути і винятки. Про це ми будемо говорити з керівництвом Служби безпеки України, з Міністерством оборони і керівництвом самого Антитерористичного центру. Ми планували не тільки поговорити з ними, але й провести тренінги для того, щоб роз’яснити певні аспекти міжнародного гуманітарного права, яким чином треба поводитися з затриманими, яким чином дотримуватися вимог дотримання прав людини у випадку, якщо особа затримана, тому що Україна так чи інакше – демократична держава. Не тільки тому, що це зазначено в Конституції. А тому, що саме такий образ України ми будуємо для себе всередині своєї держави. Тому навіть, якщо ця особа – це затриманий сепаратист чи терорист, в будь-якому випадку, його права мають бути дотримані, він не має бути підданий катуванням, він не має бути підданий нелюдському поводженню у зв’язку з тим, що він поранений, а йому не надається медична допомога, він має бути доправлений до відповідного органу досудового розслідування, там мають включитись інші нормативно-правові акти, які чітко визначають, яким чином з ним мають поводитися, якщо ця особа підозрюється у вчиненні злочину. Далі буде працювати той КПК, який визнаний в усьому світі найбільш демократичним. – Нещодавно я читала листівки, які підписують діти і передають воякам, що беруть участь в антитерористичній операції. Один хлопчик написав: «Я вас прошу, ставтеся до всіх однаково, незалежно від того, якою мовою вони розмовляють. Будьте справедливими». Чи вважаєте Ви, що після того, як ми закінчимо антитерористичну операцію, України вдасться зберегти той демократичний баланс, якого прагнув Майдан? Чи ті самі цілі ми переслідуємо? – Питання не тільки до мене, питання до Майдану – тобто до суспільства. Якщо суспільство не втратить той запал гідності, який отримало на Майдані, то воно відповідно і прослідкує за тим, щоб влада не змінила курс. Тому що, наскільки я розумію, зібратись Майдану просто. Суспільство на сьогоднішній день до цього готове. Головне – не втратити пильність та слідкувати за тим, щоб влада розвивалася демократично. І все буде добре. Редактор інформаційних програм Радіо Свобода з жовтня 2007 року. Редактор спецпроектів «Із архівів КДБ», «Сандармох», «Донецький аеропорт», «Українська Гельсінська група», «Голодомор», «Ті, хто знає» та інших. Ведуча та редактор телевізійного проекту «Ми разом». Автор ідеї та укладач документальної книги «АД 242». Автор ідеї, режисер та продюсер документального фільму «СІЧ». Працювала коментатором редакції культура Всесвітньої служби Радіо Україна Національної телерадіокомпанії, головним редактором служби новин радіостанції «Наше радіо», редактором проекту Міжнародної організації з міграції щодо протидії торгівлі людьми. Закінчила філософський факультет Ростовського університету. Пройшла бімедіальний курс з теле- та радіожурналістики Інтерньюз-Україна та кілька навчальних курсів «IREX ПроМедіа»."
"2014-07-11","https://www.radiosvoboda.org/a/25453913.html","Українська льотчиця Надія Савченко. Дещо з біографії","Дейзі Сінделар Надія Савченко завжди боролася за те, чого вона хотіла домогтися. 33-річна киянка боролася за те, щоб стати однією з перших військово-повітряних пілотів-жінок України. А ставши волонтером батальйону «Айдар» на сході України, вона боролася за те, щоб захистити свою країну. Савченко проявила відкриту непокору і після того, як її захопили проросійські сепаратисти. Тепер перед Надією Савченко новий бій у ролі ув’язненої російського СІЗО. Їй висунуті звинувачення у причетності до вбивства двох російських журналістів, Ігоря Корнелюка та Антона Волошина, 17 червня. Вони загинули під час мінометного обстрілу блокпосту бойовиків угруповання «ЛНР» неподалік від Луганська. Мало що відомо про поточний стан Савченко. Її захопили 18 червня біля міста Щастя Луганської області. Востаннє Савченко бачили на відео допиту її бойовиками, яке було опубліковане 19 червня. Вона виглядає неушкодженою і неемоційною, незважаючи на те, що перебуває в полоні сепаратистів і є прикутою наручниками до металевої труби. Одягнена у військову форму, з короткою стрижкою, Савченко, здається, дивиться прямо на чоловіка, який її допитує. Вона навіть нахиляється ближче до нього, коли повторює свою клятву захищати Україну «проти зовнішнього вторгнення» і відмовляється розголошувати інформацію про кількість українських військ і їхню стратегію на Сході. Вимоги в армії – як і до чоловіків В Україні добре знайоме обличчя Надії Савченко, адже вона одна з перших вітчизняних жінок-офіцерів. Віра Савченко, її молодша сестра, розповіла, що вже в 16 років Надія вирішила, що стане пілотом. Вона приєдналася до української армії і працювала радистом залізничних сил країни до того, як почала проходити вишкіл десантника. «Звичайно, дівчата у війську, які займаються офісною роботою, вони повинні витримувати ті ж фізичні навантаження, що і хлопці, – розповіла Віра Савченко. – Ті ж марш-кидки, ті ж фізичні показники здавати. Вона все це тримала нарівні». Надія Савченко була єдиною жінкою-солдатом серед миротворчих сил України в Іраку. Після повернення вона подала клопотання до Міноборони про дозвіл навчатися у престижному університеті Повітряних сил у Харкові, який до цього був відкритий тільки для чоловіків. Це привернуло до неї увагу українського телебачення, а також Програми розвитку Організації Об’єднаних Націй. Завдяки прикладу Савченко, Програма успішно лобіювала закон 2010 року, який встановив принципи гендерної рівності в українській армії. Старший лейтенант Савченко працювала навідником повітрянодесантних військ і штурманом бойових вертольотів Мі-24. Віра каже, що її сестра завжди була зачарована технікою і тим, як та функціонує. «Є люди, як кажуть, із золотими руками, які, можливо, не знають справи, але, якщо вони за неї візьмуться, у них все вийде, – зазначає Віра. – Моя сестра з таких людей. Вона може виконувати будь-яку роботу: від дрібного ремонту електроприладів, до творів мистецтв, ліпити з глини чи робити дизайнерські лампи. У неї творчості всередині дуже багато». «Ми сильні люди» Батьки Надії і Віри також мають технічні таланти. Їхній батько був інженером сільського господарства, а мати – дизайнером і менеджером перевезень. Говорячи російською, щоб допомогти журналісту Радіо Свобода, Віра ненадовго переходить на українську, щоб наголосити, що і вона, і її сестра виховувалися в україномовному середовищі та відвідували українські школи. Віра, яка минулого тижня їздила до Луганська в надії знайти зниклу сестру, сама провела ніч у полоні сепаратистів. Віра звикла до постійного спілкування з сестрою і, за її словами, вирушила до Луганська через сестринську потребу знати, як тримається Надія. «Я хотіла зустрітися, зрозуміти стан. Я знаю, що вона дуже сильна. Ми сильні люди, – сказала Віра. – Вона витримає багато чого, але моральна підтримка з боку родичів, звичайно, завжди допомагає. Тому, як вона себе почуває і що вона відчуває я, на жаль, вже перестала уявляти». Віра відкидає звинувачення російських слідчих у тому, що її сестру заарештували після того, як вона перетнула російський кордон в цивільному вбранні. У російському Воронежі, де Надія Савченко наразі перебуває в СІЗО, місцевий суд постановив, що її на час слідства утримуватимуть у попередньому ув’язненні щонайменше до 30 серпня. У Воронежі Савченко призначили державного адвоката. Її сестра хоче це змінити і збирається поїхати до Воронежа з українським адвокатом."
"2014-07-10","https://www.radiosvoboda.org/a/25452871.html","Жінки Дніпропетровська вимагають від МЗС тиснути на уряд Росії для звільнення Надії Савченко","Жінки й дівчата Дніпропетровська, які під час подій Євромайдану об’єднались у громадське об’єднання «Сестринська сотня», звернулися з листом до Міністерства закордонних справ із приводу звільнення української льотчиці Надії Савченко, заявила сьогодні активістка об’єднання, письменниця Вікторія Наріжна. На думку об’єднання, цю ініціативу мають підтримати жінки в різних регіонах: вони мають писати листи до міністерства, щоб «продемонструвати українському МЗС, наскільки звільнення Наді важливе для української громадськості, показати, що ми чекаємо від них рішучих дій і наполегливості». У листі жінок Дніпропетровська до керівника Міністерства закордонних справ ідеться про їхню занепокоєність долею Надії Савченко, яка є «не просто українською військовою, неправомірно вивезеною на територію ворожої держави», а «символом дуже важливих цінностей», зокрема, права на вибір, право на гендерну рівність, права кожної жінки захищати свою землю зі зброєю в руках пліч-о-пліч із чоловіками. «Ми впевнені, що Надія Савченко – не просто заручниця, а потенційна жертва показового «судового» процесу. Саме тому ми закликаємо МЗС ні на мить не втрачати її справу з уваги та всіляко тиснути на світову громадськість і на російське керівництво. Ми позитивно оцінюємо оперативно зроблену міністерством заяву щодо незаконного вивезення Надії, але наполягаємо на тому, щоб реакція МЗС не обмежилася заявою, щоб усі дипломатичні сили були сконцентровані на вирішенні цієї, без сумніву, показової та символічної проблеми», – заявили жінки міністрові. Вони також запевнили, що громадськість «готова докласти до будь-яких зусиль» для звільнення українки, й очікують того ж від українських урядовців. Надія Савченко, офіцер-льотчик, брала участь в антитерористичній операції як доброволець і потрапила в полон до сепаратистів під Луганськом 18 чи 19 червня. Днями з’ясувалося, що вона вже перебуває під вартою в Росії. Там вона звинувачена у причетності до загибелі під Луганськом російських тележурналістів, які, нелегально прибувши на територію України, у складі групи збройних бойовиків-сепаратистів висвітлювали їхній напад на українських військових."
"2014-06-24","https://www.radiosvoboda.org/a/25432761.html","Коли з’явились великі художниці і чому в музеях працюють самі жінки","Кореспондент і карикатурист, працюю на Радіо Свобода з серпня 2011 року. Водночас здобуваю освіту в Інституті журналістики КНУ імені Тараса Шевченка."
"2014-05-16","https://www.radiosvoboda.org/a/25386695.html","Від гомофобії програє все суспільство – Шеремет","У 2004 році закінчила Український гуманітарний ліцей КНУ імені Тараса Шевченка. У 2010-му отримала диплом магістра журналістики Інституту журналістики КНУ імені Тараса Шевченка. Маю публікації в газеті «Громадський захисник», журналах «Книжник-review», «Київська Русь» та інших виданнях. Працювала в програмі «Підсумки» на телеканалі «Ера». На Радіо Свобода – з 2007 року. Коло професійних зацікавлень: права людини, українська культура, волонтерський рух."
"2014-05-03","https://www.radiosvoboda.org/a/25371997.html","Змова бездіяльності навколо заборони дискримінації ЛГБТ","(Рубрика «Точка зору») Ця весна стала своєрідної європейською весною для України, адже нарешті після довготривалих протестів на Євромайданах була підписана Угода про асоціацію з Європейським союзом, згодом українці стали також на крок ближче до безвізового режиму з об’єднаною Європою. Проте, якщо придивитися уважніше, досягнуті домовленості виявляють відверте лицемірство з обох сторін. Мова йде про заборону дискримінації за ознакою сексуальної орієнтації та ґендерної ідентичності, яку так довго, і дуже правильно, вимагав ЄС, а українська сторона успішно проігнорувала. Популізм та червоніння парламентарів Трохи передісторії – ще 22 листопада 2010 року Україна отримала план дій з лібералізації візового режиму з ЄС, що передбачав прості кроки, які на сьогодні вже зробила Молдова і Грузія, а свого часу – Сербія та інші країни Балкан. Та не так сталося, як гадалося – реалізація плану дій затяглась на роки, а одним із каменів спотикання стало законодавство проти дискримінації лесбійок, геїв, бісексуалів та трансґендерних людей. Попри те, що українській владі було добре відомо про вимоги до такого законодавства, у вересні 2012 року, без обговорень і консультацій з громадянським суспільством й експертами, уряд похапцем провів через парламент антидискримінаційний закон у стилі «мінімалізм», очевидно, аби не привертати уваги до «незрозумілої» для суспільства теми. Європейські експерти, в свою чергу, оцінюючи прогрес України у виконанні плану, в результаті не визнали всеохоплюючим антидискримінаційний закон, що не включав заборону дискримінації ЛГБТ. Таким чином уряд сам поставив себе в дуже незручну ситуацію – тепер сексуальну орієнтацію довелось окремо і явно додавати до вже ухваленого закону, разом з цілою низкою інших змін. Вже у лютому 2013 року до Верховної Ради було подано сумнозвісний законопроект № 2342. І хоча 95% цього законопроекту були зовсім не про сексуальну орієнтацію, а заборона дискримінації ЛГБТ згадувалась лише в рамках трудового кодексу, він отримав славу «геївського». Протидія дискримінації ЛГБТ стала «гарячою картоплиною», яку перекидали з рук у руки, шукаючи «порятунку» то в омбудсмана, то в Конституційного суду, то у Міністерства юстиції. Депутати, керівники парламентських фракцій та комітетів, червоніючи, не могли набратись сміливості та відмовитись від популістської позиції, заявивши про найнормальнішу річ – захист прав всіх без винятку громадян країни, на яку вони працюють. Завдяки мовчанню політиків громадську думку формували сили, які мали на меті перешкодити європейській інтеграції України. Врешті, після зміни уряду законопроект № 2342 було відкликано з парламенту, а замість нього – знову без залучення громадськості та експертів – подано ще більш «мінімальний» пакет змін № 4581, який 15 квітня з третьої спроби і ухвалили в першому читанні. Тож чому українська сторона так сміливо проігнорувала вимоги Європейського союзу? Начебто існує домовленість з Європою про те, що Україна зможе перейти до другої фази реалізації плану без положень про сексуальну орієнтацію. Якщо такий компроміс дійсно існує, це виявить як лицемірство зі стони Європи щодо політики партнерства, так і лицемірство української влади до власних громадян. Європейська сторона наголошує, втім, що вимога щодо захисту від дискримінації за ознаками сексуальної орієнтаціє та ґендерної ідентичності не знімається, й буде знову актуальною під час реалізації другої фази плану. Не виключено, що в кулуарах вже обговорюються різні варіанти вирішення цієї проблеми. Точніше, будь-які варіанти, крім власне внесення сексуальної орієнтації до законодавства. Треба сказати, що схожі дискусії, і навіть масові протести були і в Молдові, і в Балканських країнах, але це не завадило місцевим парламентам ухвалити необхідні закони. Ні слова від кандидатів у гаранти Тема протидії дискримінації є актуальною і в дискурсі передвиборчих перегонів кандидатів на посаду президента. Amnesty International провела попередній аналіз передвиборчих програм, виявивши тотальне ігнорування проблеми дискримінації, в тому числі й за ознакою сексуальної орієнтації та ґендерної ідентичності. Лише троє кандидатів у своїх програмах торкнулись теми рівності, використавши такі слова, як розмаїття, толерантність, рівні можливості, протидія ксенофобії, расизму та антисемітизму. Жоден із 23 кандидатів не поставив у пріоритет тему боротьби з дискримінацією. Саме майбутній президент України як гарант прав людини міг би взяти на себе відповідальність за гарантування реальної рівності для всіх українців, незалежно від того, до якої більшості чи меншини вони належать. Власний приклад поваги до розмаїття, одна зустріч із представниками дискримінованих груп, один публічний заклик до безумовної поваги до прав людини і прав меншин, зроблені президентом, могли б змінити більше, ніж десятки законодавчих актів. Розраховуючи на те, що кандидати на найвищу посаду в країні пам’ятають один з головних закликів революції, що зробила ці вибори можливими, а саме «Права людини понад усе!», ми разом з низкою правозахисних організацій та ініціатив надіслали кожному з кандидатів листи, щоб спонукати їх задуматись над проблемами порушень прав людини в нашій країни, зокрема – над проблемою дискримінації. Ми поставили кандидатам прямі запитання: 1. Чи є дискримінація актуальною проблемою для українського суспільства? Які групи в Україні, на Вашу думку, найчастіше зазнають дискримінації? 2. Яка Ваша позиція щодо заборони в Україні дискримінації за ознаками сексуальної орієнтації та гендерної ідентичності? 3. Які основні кроки Ви вважаєте за потрібне зробити з метою протидії дискримінації та сприяння різноманіттю в Україні? Ми очікуємо на відповіді кандидатів, щоб у середині травня опублікувати звіт про місце прав людини в президентських планах кандидатів. Але хто б не став майбутнім українським президентом, та яким би не був склад майбутнього парламенту й уряду, політичні лідери з усіх гілок влади повинні будуть показати силу характеру та взяти на себе дійсно лідерську роль у просуванні ідеї універсальності прав людини. Влада має також нарешті сформулювати чітку позицію з питання захисту меншин та пояснити суспільству суть антидискримінаційного законодавства та необхідність захисту прав людини для всіх без винятку. Зорян Кісь – координатор кампаній Amnesty International в Україні, активіст за права людини для ЛГБТ Думки, висловлені в рубриці «Точка зору», передають погляди самих авторів і не конче відображають позицію Радіо Свобода"
"2014-04-16","https://www.radiosvoboda.org/a/25352025.html","Права людини в Криму – в окупаційному «вакуумі»?","Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2013-11-12","https://www.radiosvoboda.org/a/25165786.html","У Росії сваряться через гімни","Іван Бєляєв"
"2013-10-07","https://www.radiosvoboda.org/a/25128723.html","Школи за статевою ознакою в Італії – табу","Кореспондентка Радіо Свобода в Італії"
"2013-09-18","https://www.radiosvoboda.org/a/25110464.html","Лутковська консультується у Брюсселі щодо дискримінації в Україні","Кореспондент Радіо Свобода у Брюсселі з 2008 року. Родом із Буковини"
"2013-08-26","https://www.radiosvoboda.org/a/25086742.html","Уважний тато в родині – менше насильства на вулиці – дитячий психолог з Лондона","В ефірі Радіо Свобода, як Марія Щур, із 1995 року. Кореспондент, ведуча, автор програми «Європа на зв’язку». Випускниця КДУ за фахом іноземна філологія та Центрально-Європейського університету в Празі, економіст. Стажувалася в Reuters і Financial Times у Лондоні, Франкфурті та Брюсселі. Вела тренінги для регіональних журналістів."
"2013-08-01","https://www.radiosvoboda.org/a/25062796.html","Грузинські жінки не хочуть, щоб їх перевіряли на незайманість","Редактор інформаційних програм Радіо Свобода з жовтня 2007 року. Редактор спецпроектів «Із архівів КДБ», «Сандармох», «Донецький аеропорт», «Українська Гельсінська група», «Голодомор», «Ті, хто знає» та інших. Ведуча та редактор телевізійного проекту «Ми разом». Автор ідеї та укладач документальної книги «АД 242». Автор ідеї, режисер та продюсер документального фільму «СІЧ». Працювала коментатором редакції культура Всесвітньої служби Радіо Україна Національної телерадіокомпанії, головним редактором служби новин радіостанції «Наше радіо», редактором проекту Міжнародної організації з міграції щодо протидії торгівлі людьми. Закінчила філософський факультет Ростовського університету. Пройшла бімедіальний курс з теле- та радіожурналістики Інтерньюз-Україна та кілька навчальних курсів «IREX ПроМедіа»."
"2013-06-25","https://www.radiosvoboda.org/a/25026822.html","Чому українкам недоплачують на роботі?","Дмитро Воюта"
"2013-04-01","https://www.radiosvoboda.org/a/24944676.html","Інколи депутат «одягнутий» у бюджет цілого району – фотокореспондент","Співпрацюю з Радіо Свобода, був кореcпондентом і редактором (2008–2017), зараз веду програму «Історична Свобода». Спеціалізуюсь на політиці та історії. Народився в 1976 році у Сумах. Закінчив факультет журналістики Львівського університету імені Івана Франка. Працював у газетах «Пост-Поступ», «Київські відомості», «Вечірні вісті», журналі «Власть дєнєг». Автор книжок «Українська якбитологія», «Міфи Другої світової війни» та «Скоропадський, Маннергейм, Врангель: кавалеристи-державники»."
"2013-03-08","https://www.radiosvoboda.org/a/24923119.html","«Чим більше буде жінок в політиці, тим менше буде корупції» – експерт","No media source currently available Співпрацює з Радіо Свобода з 1990 року. Народився в 1967 році в Києві. Закінчив факультет журналістики МДУ. Працював парламентським кореспондентом «Молоді України», колумністом низки українських, російських, білоруських, польських, ізраїльських, латвійських газет та інтернет-видань. Також є засновником і ведучим телевізійної дискусійної програми «Політклуб», що виходить зараз в ефірі телеканалу «Еспресо». У російській редакції Радіо Свобода веде програму «Дороги до свободи», присвячену Україні після Майдану і пострадянському простору."
"2013-03-08","https://www.radiosvoboda.org/a/24922299.html","Успішності жінок заважають суспільні стереотипи?","Моя співпраця з Радіо Свобода тривала із липня 2011-го до лютого 2023 року. У січні 2018-го я започаткувала документальний проєкт і понад рік на основі архівних документів щотижня розповідала про репресії та інші злочини радянського режиму, а також про діяльність КДБ. Саме у рамках цього проєкту я розповіла про раніше невідомі подробиці аварії на ЧАЕС, про пригоди іноземних шпигунів в СРСР, а також про те, чи справді батько Віктора Медведчука був «націоналістом». Згодом працювала політичною кореспонденткою: уважно слідкувала за парламентарями (зокрема, за їхньою діяльністю у стінах Верховної Ради), а також аналізувала дії і заяви топ-посадовців. Як журналістка програми ​«Схеми»​ випустила низку розслідувань (наприклад, про народного депутата ОПЗЖ, який виявився власником російського паспорта). Авторка інтерв'ю з топ-політиками, науковцями та лідерами громадської думки. Facebook Badge END"
"2013-03-08","https://www.radiosvoboda.org/a/24922593.html","«Святкувати» боротьбу складно, тому я боротьбою займаюся – феміністка","У 2004 році закінчила Український гуманітарний ліцей КНУ імені Тараса Шевченка. У 2010-му отримала диплом магістра журналістики Інституту журналістики КНУ імені Тараса Шевченка. Маю публікації в газеті «Громадський захисник», журналах «Книжник-review», «Київська Русь» та інших виданнях. Працювала в програмі «Підсумки» на телеканалі «Ера». На Радіо Свобода – з 2007 року. Коло професійних зацікавлень: права людини, українська культура, волонтерський рух. Журналіст Радіо Свобода"
"2013-03-08","https://www.radiosvoboda.org/a/24922840.html","Чи потрібно більше жінок в українській політиці?","(Передрук із «Голосу Америки»)"
"2013-03-08","https://www.radiosvoboda.org/a/24922680.html","Лише запровадження квот збільшить кількість жінок-депутатів – Міжпарламентський союз","В ефірі Радіо Свобода, як Марія Щур, із 1995 року. Кореспондент, ведуча, автор програми «Європа на зв’язку». Випускниця КДУ за фахом іноземна філологія та Центрально-Європейського університету в Празі, економіст. Стажувалася в Reuters і Financial Times у Лондоні, Франкфурті та Брюсселі. Вела тренінги для регіональних журналістів."
"2013-02-27","https://www.radiosvoboda.org/a/24913742.html","Із інтернату – в нікуди?","Із Радіо Свобода – з 2011 року, з 2013-го до 2020-го – як штатна мультиплатформна журналістка. Спеціалізуюся на соціальній тематиці. Створювала і вела радіопрограму «Право на дію» про права людини та громадський активізм (у 2016–2018 роках), що виходила на «Ера FM»."
"2013-02-22","https://www.radiosvoboda.org/a/24909780.html","Хай святкують 23 лютого, не виходячи на вулицю – Мірошниченко","No media source currently available"
"2012-11-26","https://www.radiosvoboda.org/a/24781767.html","13% українських сімей ледве зводять кінці з кінцями – екс-заступник міністра","No media source currently available Співпрацюю з Радіо Свобода, був кореcпондентом і редактором (2008–2017), зараз веду програму «Історична Свобода». Спеціалізуюсь на політиці та історії. Народився в 1976 році у Сумах. Закінчив факультет журналістики Львівського університету імені Івана Франка. Працював у газетах «Пост-Поступ», «Київські відомості», «Вечірні вісті», журналі «Власть дєнєг». Автор книжок «Українська якбитологія», «Міфи Другої світової війни» та «Скоропадський, Маннергейм, Врангель: кавалеристи-державники»."
"2012-11-23","https://www.radiosvoboda.org/a/24779830.html","Чи будуть люди в Україні у 2030 році?","У журналістиці з 1995 року. Працював регіональним кореспондентом BBC-Україна. З 2008 року – парламентський кореспондент радіо Ера-FM. З 2010 року – на Радіо Свобода (кореспондент, редактор та ведучий програм). Основна тематика: політичні події та аналіз."
"2012-11-14","https://www.radiosvoboda.org/a/24770078.html","Гендерну рівність потрібно починати із законів та дитячих іграшок – експерт","В ефірі Радіо Свобода, як Марія Щур, із 1995 року. Кореспондент, ведуча, автор програми «Європа на зв’язку». Випускниця КДУ за фахом іноземна філологія та Центрально-Європейського університету в Празі, економіст. Стажувалася в Reuters і Financial Times у Лондоні, Франкфурті та Брюсселі. Вела тренінги для регіональних журналістів."
"2012-10-25","https://www.radiosvoboda.org/a/24750319.html","Євроінституції хочуть ширше скористатися жіночими талантами","Кореспондент Радіо Свобода у Брюсселі з 2008 року. Родом із Буковини"
"2012-09-07","https://www.radiosvoboda.org/a/24700741.html","Майбутні парламентарії від Черкащини ігнорують гендерну рівність","Співпрацює із Радіо Свобода з 2010 року. Народилася у Черкасах. Закінчила Черкаський національний університет імені Богдана Хмельницького за спеціальністю «Журналістика». Має досвід роботи в газетній та телевізійній журналістиці."
"2012-03-08","https://www.radiosvoboda.org/a/24509621.html","Україна стала 64-ю в рейтингу прав жінок – Social Watch","На Радіо Свобода працюю журналістом з 2008 року. Народився 1979 року в місті Мелітополь Запорізької області. Закінчив факультет журналістики Запорізького Національного університету. Як журналіст найбільше цікавлюся економічною, екологічною та соціальною тематикою. На дозвіллі захоплююся садівництвом та альпінізмом."
"2012-03-08","https://www.radiosvoboda.org/a/24509324.html","Розкол у Євросоюзі через гендерні квоти","На Радіо Свобода – з 1996 року. Вела різні програми, серед яких «Україна і світ» та «Свобода сьогодні». Вивчала міжнародні відносини в Рузвельтському університеті в Чикаго і державне управління та економіку в Інституті державного управління і місцевого самоврядування (нині Академія) в Києві. Директор Української служби Радіо Свобода з травня 2013 року."
"2012-03-07","https://www.radiosvoboda.org/a/24508176.html","Чому жінок не пускають на «владну кухню»?","Редактор інформаційних програм Радіо Свобода з жовтня 2007 року. Редактор спецпроектів «Із архівів КДБ», «Сандармох», «Донецький аеропорт», «Українська Гельсінська група», «Голодомор», «Ті, хто знає» та інших. Ведуча та редактор телевізійного проекту «Ми разом». Автор ідеї та укладач документальної книги «АД 242». Автор ідеї, режисер та продюсер документального фільму «СІЧ». Працювала коментатором редакції культура Всесвітньої служби Радіо Україна Національної телерадіокомпанії, головним редактором служби новин радіостанції «Наше радіо», редактором проекту Міжнародної організації з міграції щодо протидії торгівлі людьми. Закінчила філософський факультет Ростовського університету. Пройшла бімедіальний курс з теле- та радіожурналістики Інтерньюз-Україна та кілька навчальних курсів «IREX ПроМедіа»."
"2012-03-07","https://www.radiosvoboda.org/a/24507744.html","Не пану Колесниченку вирішувати, кому мені показувати ц...ки","Працюю на Радіо Свобода з 2005 року. Укладач та ведуча Ранкової Свободи, пишу на енергетичну та економічну тематику. 2006 року закінчила Інститут журналістики Київського національного університету імені Тараса Шевченка. А у 2009-му – Інститут політичних наук."
"2011-10-25","https://www.radiosvoboda.org/a/24370980.html","Чому в українській політиці так мало жінок?","Співпрацює з Радіо Свобода з травня 2010 року. Працює для програм «Свобода сьогодні», «Європейська свобода», «Ранкова свобода» та «Лінія уваги». З 2009 року автор та ведуча програми «Сурма» на Національному Радіо. Має досвід роботи в гарячих точках, зокрема в Грузії в серпні 2008 року."
"2011-10-25","https://www.radiosvoboda.org/a/24370053.html","Україна вичерпала потенціал торгівлі з країнами СНД (огляд преси)","На Радіо Свобода працюю з кінця 1990-х. Закінчила Київський університет культури і мистецтв – інформаційна, бібліотечна та архівна справа."
"2011-08-18","https://www.radiosvoboda.org/a/24301179.html","У Львові проходить Міжнародний форум українських жіночих організацій","В ефірі Радіо Свобода – з 2000 року. Закінчила факультет журналістики Львівського національного університету імені Франка. Маю досвід роботи на телебаченні і в газеті."
"2011-07-04","https://www.radiosvoboda.org/a/24255233.html","Статева нерівність на робочому місці","Співпрацюю з Радіо Свобода з 2005 року. Магістр Інституту журналістики Київського національного університету ім. Т.Г. Шевченка. Народилася на Полтавщині 1984 року. Кореспондентка та редакторка сайту Радіо Свобода У 2004 році закінчила Український гуманітарний ліцей КНУ імені Тараса Шевченка. У 2010-му отримала диплом магістра журналістики Інституту журналістики КНУ імені Тараса Шевченка. Маю публікації в газеті «Громадський захисник», журналах «Книжник-review», «Київська Русь» та інших виданнях. Працювала в програмі «Підсумки» на телеканалі «Ера». На Радіо Свобода – з 2007 року. Коло професійних зацікавлень: права людини, українська культура, волонтерський рух."
"2011-03-31","https://www.radiosvoboda.org/a/3543081.html","«Вести бізнес в Україні нелегко» – посол Канади","В ефірі Радіо Свобода – з 2000 року. Закінчила факультет журналістики Львівського національного університету імені Франка. Маю досвід роботи на телебаченні і в газеті."
"2011-03-08","https://www.radiosvoboda.org/a/2331972.html","Польські жінки подарували собі на 8 березня... уряд. Тіньовий","Кореспондент Української редакції Радіо Свобода в Польщі з 2010 року."
"2011-03-08","https://www.radiosvoboda.org/a/2331775.html","Як подолати гендерні стереотипи?","No media source currently available No media source currently available Була керівником Київського бюро Радіо Свобода впродовж останніх 14 років життя (30.03.1963 – 16.09.2023). Закінчила факультет журналістики Київського Національного університету імені Тараса Шевченка. Працювала кореспондентом, політичним оглядачем Національного радіо, головним редактором Радіо Ера FM."
"2011-03-08","https://www.radiosvoboda.org/a/2331885.html","За ознакою статі. Гендерна рівність чи дискримінація?","На Радіо Свобода – з березня 2005 року. До того працював три роки на Громадському радіо. Народився 1969 року в Києві. Закінчив Київський національний університет імені Тараса Шевченка. У 2004 році закінчила Український гуманітарний ліцей КНУ імені Тараса Шевченка. У 2010-му отримала диплом магістра журналістики Інституту журналістики КНУ імені Тараса Шевченка. Маю публікації в газеті «Громадський захисник», журналах «Книжник-review», «Київська Русь» та інших виданнях. Працювала в програмі «Підсумки» на телеканалі «Ера». На Радіо Свобода – з 2007 року. Коло професійних зацікавлень: права людини, українська культура, волонтерський рух."
"2010-12-10","https://www.radiosvoboda.org/a/2244348.html","Гендерна рівність на роботі","У 2004 році закінчила Український гуманітарний ліцей КНУ імені Тараса Шевченка. У 2010-му отримала диплом магістра журналістики Інституту журналістики КНУ імені Тараса Шевченка. Маю публікації в газеті «Громадський захисник», журналах «Книжник-review», «Київська Русь» та інших виданнях. Працювала в програмі «Підсумки» на телеканалі «Ера». На Радіо Свобода – з 2007 року. Коло професійних зацікавлень: права людини, українська культура, волонтерський рух."
"2010-12-07","https://www.radiosvoboda.org/a/2241818.html","Пенсійний вік для жінок підвищать – Акімова","У журналістиці з 1995 року. Працював регіональним кореспондентом BBC-Україна. З 2008 року – парламентський кореспондент радіо Ера-FM. З 2010 року – на Радіо Свобода (кореспондент, редактор та ведучий програм). Основна тематика: політичні події та аналіз."
"2010-11-12","https://www.radiosvoboda.org/a/2218599.html","Інтереси галичан у радах представлятимуть підприємці і безробітні","В ефірі Радіо Свобода – з 2000 року. Закінчила факультет журналістики Львівського національного університету імені Франка. Маю досвід роботи на телебаченні і в газеті."
"2010-10-30","https://www.radiosvoboda.org/a/2205530.html","Політична відповідальність: непрості елементарні речі","Публіцист, політолог, історик, член Асоціації українських письменників, член-засновник ГО «Київське братство», автор понад 20 наукових, науково-популярних та публіцистичних книг, кандидат філософських наук, старший науковий співробітник відділу філософських проблем етносу та нації Інституту філософії імені Григорія Сковороди Національної академії наук України."
"2010-09-08","https://www.radiosvoboda.org/a/2152391.html","Яка пенсійна реформа потрібна Україні?","Редактор інформаційних програм Радіо Свобода з жовтня 2007 року. Редактор спецпроектів «Із архівів КДБ», «Сандармох», «Донецький аеропорт», «Українська Гельсінська група», «Голодомор», «Ті, хто знає» та інших. Ведуча та редактор телевізійного проекту «Ми разом». Автор ідеї та укладач документальної книги «АД 242». Автор ідеї, режисер та продюсер документального фільму «СІЧ». Працювала коментатором редакції культура Всесвітньої служби Радіо Україна Національної телерадіокомпанії, головним редактором служби новин радіостанції «Наше радіо», редактором проекту Міжнародної організації з міграції щодо протидії торгівлі людьми. Закінчила філософський факультет Ростовського університету. Пройшла бімедіальний курс з теле- та радіожурналістики Інтерньюз-Україна та кілька навчальних курсів «IREX ПроМедіа»."
"2010-09-04","https://www.radiosvoboda.org/a/2147903.html","Цілі тисячоліття: Україна попереду і … позаду","На Радіо Свобода працюю журналістом з 2008 року. Народився 1979 року в місті Мелітополь Запорізької області. Закінчив факультет журналістики Запорізького Національного університету. Як журналіст найбільше цікавлюся економічною, екологічною та соціальною тематикою. На дозвіллі захоплююся садівництвом та альпінізмом."
"2010-07-08","https://www.radiosvoboda.org/a/2093787.html","Школярка з Каховки перемогла в Європі на конкурсі дитячого малюнку","Співпрацює з Радіо Свобода з травня 2010 року. Працює для програм «Свобода сьогодні», «Європейська свобода», «Ранкова свобода» та «Лінія уваги». З 2009 року автор та ведуча програми «Сурма» на Національному Радіо. Має досвід роботи в гарячих точках, зокрема в Грузії в серпні 2008 року."
"2010-04-24","https://www.radiosvoboda.org/a/2023461.html","Українці незадоволені дотриманням своїх конституційних прав","На думку респондентів, реально у них існують права на об’єднання у політичні партії та громадські об’єднання, право на свободу думки й віросповідання, а також расова та гендерна рівноправність. За оцінками правозахисників, найгірше в Україні з дотриманням та економічних, культурних та особистих прав громадян (на життя, захист від катувань тощо). За версією американської неурядової організації “Freedom House”, із 2006 року Україна – в переліку вільних країн. Попри це, українці у забезпеченні власних прав і свобод не впевнені. В Україні не вірять у справедливий суд Зокрема, 75% респондентів щорічного загальнонаціонального опитування щодо рівня дотримання прав людини заявили: рівні перед законом в Україні далеко не всі. На думку наукового керівника фонду «Демократичні ініціативи» Ірини Бекешкіної, такий показник ставить під загрозу загальне розуміння України як демократичної держави. «Рівність громадян перед законом – це основний критерій демократії. Коли ми свого часу з’ясовували у людей, що вони вважають за основний показник демократичного розвитку суспільства, опитувані вказали саме на рівність перед законом», – каже вона. На владу впливати не вдається На думку опитаних, не існують реально в Україні права на гідний рівень життя, справедливе судочинство, право бути захищеним від злочинності та право на захищеність від свавілля влади. 79% респондентів вважають, що певними «перевагами» перед законом користується той, хто має гроші, і лише 1% українців вірить у рівність усіх перед законом. Найдієвішими механізмами, за допомогою яких громадяни можуть впливати на владу, респонденти вважають вибори (президентські – 37%, парламентські – 29%, місцеві – 25%) та участь у мітингах чи демонстраціях (17%). Водночас чверть опитаних упевнена, що громадяни ніяк не впливають на ухвалення рішень у державі. «Люди не бачать можливостей якось впливати на владу. Щоправда, тішить той факт, що якщо в 2004 році кількість тих, хто визнавав, що громадяни ніяк не впливають на владу, склала 40%, то у 2009 році їх було 26%», – розповідає Ірина Бекешкіна. Як діятиме новий Президент? Правозахисники б’ють на сполох, адже кількість порушень у сфері захисту прав людини зростає, а механізмів їхнього попередження в Україні досі не вироблено. За даними Української Гельсінської спілки, щороку у Європейському суді з прав людини Україна програє до півтори сотні справ. За словами виконавчого директора Спілки Володимира Яворського, правозахисників насторожує невизначеність нової влади щодо шляхів боротьби з порушенням прав людини в Україні. «Досі не задекларовано жодного напрямку, в якому нова влада розвиватиметься задля покращення ситуації з дотриманням прав людини», – наголошує він. «У цивілізованих країнах владу обмежують право та суд. В Україні цього немає, і єдине, що якось впливає на владу, – це зовнішній тиск, вплив міжнародного співтовариства», – додає Володимир Яворський. Напередодні заступник голови Адміністрації Президента Ганна Герман заявила, що дотримання й гарантування прав людини з боку владних структур в Україні є й залишатиметься під контролем Віктора Януковича. Щорічне загальнонаціональне соціологічне опитування щодо ставлення населення до дотримання політичних і соціальних прав тривало з 12 до 24 грудня. Опитано 2000 респондентів із усіх регіонів України. Співпрацюю з Радіо Свобода з 2009 року. Автор Крим.Реалії і ведуча програм Радіо Крим.Реалії. Була ведучою програм «Ваша Свобода», «Суботнє інтерв'ю» та «Культфронт». Запустила такі проєкти, як Радіо Донбас.Реалії і «Деталі». Автор книги «Говорить Радіо Свобода: історія Української редакції» (2014). Дослідниця історії редакції. Лауреат премії «Честь професії» у номінації «Найкраще новинне висвітлення резонансної події» (2020)."
"2010-04-03","https://www.radiosvoboda.org/a/2001168.html","На Азарова подали до суду за гендерну дискримінацію","Заява прес-служби Кабінету Міністрів, що слова Миколи Азарова у ЗМІ «перекрутили», не влаштувала президента Міжнародного правозахисного центру «Ла Страда – Україна» Катерину Левченко та главу правління «Інформаційно-консультативного жіночого центру» Олену Суслову. Правозахисниці подали позови проти Миколи Азарова, звинувачуючи українського прем’єра у гендерній дискримінації. Катерина Левченко позивається у столичному Печерському районному суді. Розмір компенсації щодо позову – одна гривня. На думку Катерини Левченко, гендерна культура в Україні практично відсутня, і підтвердженням цьому – подібні заяви високопосадовців. «Я розумію, що висновок може бути негативним, зокрема, тому, що немає судової практики у цій сфері. Але є й суб’єктивні перешкоди, адже позов подано проти високопосадовця, і, думаю, будуть спроби перешкодити розв’язанню цієї справи», – припускає вона. У Миколи Азарова підозри позивачки щодо перешкоджання належному судовому розглядові заперечують. «Позов розглядатиметься судом так, як це годиться, і Прем’єр-міністра в суді представлятимуть належним чином. Ми ніяк не втручатимемося у діяльність судових органів», – запевняв прес-секретар голови уряду Віталій Лук’яненко. Головне – увага до проблеми Голова правління «Інформаційно-консультативного жіночого центру» Олена Суслова позивається до Окружного адміністративного суду Києва. Вона наголошує, що мета її позову – не матеріальна вигода, а увага громадськості до порушення засад гендерної рівності в Україні. «Ми, жінки, живемо в цій країні, спостерігаємо за діями влади, чуємо, про що вона говорить, і готові відповідно реагувати на її слова», – каже Олена Суслова. Фахівець із гендерних питань Євгенія Луценко у позитивному висновку судів сумнівається. Вона припускає, що буде тиск на відповідні судові органи. «Можливо, суд таки визнає, що було порушено права жінок, але, думаю, зроблять усе, щоб не допустити, щоб вони виграли», – вважає вона. За словами позивачок, якщо справи не матимуть позитивного вирішення в Україні, вони звертатимуться у судові інстанції міжнародного рівня. Водночас, якщо хоча б одна зі справ вирішиться на користь позивача, такий результат стане прецедентом в українській судовій практиці. Досі подібних позовів українські суди не розглядали. Заява Миколи Азарова розпалила дискусію не лише в Україні, але й за її межами. У німецькому Бундестазі слова голови українського уряду назвали «ударом в обличчя цивілізованому суспільству». Співпрацюю з Радіо Свобода з 2009 року. Автор Крим.Реалії і ведуча програм Радіо Крим.Реалії. Була ведучою програм «Ваша Свобода», «Суботнє інтерв'ю» та «Культфронт». Запустила такі проєкти, як Радіо Донбас.Реалії і «Деталі». Автор книги «Говорить Радіо Свобода: історія Української редакції» (2014). Дослідниця історії редакції. Лауреат премії «Честь професії» у номінації «Найкраще новинне висвітлення резонансної події» (2020)."
"2010-03-08","https://www.radiosvoboda.org/a/1978948.html","Українські жінки досі не мають рівних із чоловіками прав, зокрема у владі","Співпрацюю з Радіо Свобода з 2005 року. Магістр Інституту журналістики Київського національного університету ім. Т.Г. Шевченка. Народилася на Полтавщині 1984 року. Кореспондентка та редакторка сайту Радіо Свобода На Радіо Свобода – з березня 2005 року. До того працював три роки на Громадському радіо. Народився 1969 року в Києві. Закінчив Київський національний університет імені Тараса Шевченка."
"2010-03-08","https://www.radiosvoboda.org/a/1977219.html","Квоти для жінок: як це роблять у Середній Азії","На Радіо Свобода – з 1996 року. Вела різні програми, серед яких «Україна і світ» та «Свобода сьогодні». Вивчала міжнародні відносини в Рузвельтському університеті в Чикаго і державне управління та економіку в Інституті державного управління і місцевого самоврядування (нині Академія) в Києві. Директор Української служби Радіо Свобода з травня 2013 року."
"2010-03-05","https://www.radiosvoboda.org/a/1975944.html","Оплата жіночої праці в ЄС нижча за чоловічу, але криза вдарила більше по представниках сильної статі","Кореспондент Радіо Свобода у Брюсселі з 2008 року. Родом із Буковини"
"2010-03-05","https://www.radiosvoboda.org/a/1975076.html","В Україні гендерні проблеми опиняються поза увагою","Співпрацюю з Радіо Свобода з 2009 року. Автор Крим.Реалії і ведуча програм Радіо Крим.Реалії. Була ведучою програм «Ваша Свобода», «Суботнє інтерв'ю» та «Культфронт». Запустила такі проєкти, як Радіо Донбас.Реалії і «Деталі». Автор книги «Говорить Радіо Свобода: історія Української редакції» (2014). Дослідниця історії редакції. Лауреат премії «Честь професії» у номінації «Найкраще новинне висвітлення резонансної події» (2020)."
"2009-10-23","https://www.radiosvoboda.org/a/1859294.html","«Під опікою тата». Татів-одинаків дискримінують за статевою ознакою усе частіше в Україні","Співпрацюю з Радіо Свобода з 2005 року. Магістр Інституту журналістики Київського національного університету ім. Т.Г. Шевченка. Народилася на Полтавщині 1984 року. Кореспондентка та редакторка сайту Радіо Свобода"
"2008-11-13","https://www.radiosvoboda.org/a/1348602.html","Причини та наслідки відставки спікера, вшанування пам'яті загиблих у Батурині (Огляд преси)","На Радіо Свобода працюю з кінця 1990-х. Закінчила Київський університет культури і мистецтв – інформаційна, бібліотечна та архівна справа."
